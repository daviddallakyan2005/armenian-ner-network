[
    "Որպես սկիզբԵրկերիս ժողովածուն — Արփիկին\nՄՈՍԿՎԱ 1921 XII\n1\nԳիշերը ամբողջ հիվանդ, խելագար,Ես երազեցի արևի մասին:\nՇուրջս ո՜չ մի ձայն ու շշուկ չկար —Գունատ էր շուրջս` գիշեր ու լուսին:\n\nԵս երազեցի արևի ոսկին,Տենչացի նրա հրաշքը խնդուն`Ուզեցի սիրել շշուկն իմաստուն`Արևանման, արնավառ խոսքի, —\nԲայց շուրջս այնպես գունատ էր, տկար —Խոսքեր չկային ու արև չկար...\n2\nՈ՞վ կհանդիպի, ո՞վ կբարևի,Ո՞ւմ հոգեհամբույր խոսքը կլսեմ:\nՈ՞ւմ ուրախացած դեմքը կարևի`Բարեկամական հրճվանքով վսեմ:\n\nՈ՞վ կհամբուրի, ո՞վ կհեկեկա,Ո՞վ կհիանա անսուտ հրճվանքով:\nԳուցե աշխարհում, դուրսը մեկը կա,Որ ապրում է իմ անուրախ կյանքով:\n\nԳուցե իմ սրտում, երգերում իմ մութ,Խոսքերում` ասված իմ հոգու մասին —Հեռավոր մեկի անրջանքն եմ սուտ`Նետված աշխարհի անսուտ երազին:\n\nԳուցե` ապրելով նրա երազում`Երգում եմ նրա տագնապները խոր —Եվ թվում է ինձ աշխարհի մուժում,Որ ի՜նձ եմ երգում, կյանքս մենավոր: \n—\n— Ողջո՛ւյն քեզ, անհայտ, անծանոթ ընկեր,Խաղաղությո՛ւն քեզ, հեռավոր եղբայր.— Ողջո՛ւյն ձեզ, վաղվա չծնված կյանքեր:\n— Ես` եղբայրորեն ու մտերմաբար`Ողջունում եմ ձեզ անցած խավարիԻմաստուն, տխուր ժպիտով բարի...\n3\nԵս գալիս եմ ահա: \n— Նայեցե՜ք, նայեցե՜ք:\nԵս գալիս եմ ահա — դարերից...Ու բերել եմ ինձ հետ երազները իմ սեգՈւ երգերը ցնդած օրերի:\n\nՆայեցե՜ք — նայեցե՜ք. դուք ինձ չե՞ք ճանաչում.Ես սիրել եմ աշխարհը — այնքա՛ն...Բայց հիվանդ օրերի թունավոր կանաչումԵս թաղել եմ թևերս արնաքամ:\n\nԹաղեցի օրերում, երբ գիշերը անհունԽավարով փայփայում ու գերում էր — ձեզ: \n—— Ես գալիս եմ ահա` հազարադեմ, բյուրանուն, —Պոռնիկի պես ընկած, աղոթքի պես հեզ...\n1915 — 1921\nԿարս-Մոսկվա\nՀԱՐԴԱԳՈՂԻ ՃԱՄՓՈՐԴՆԵՐԸ\nՍիրելի Վիվանին\nИ так мы живем, что нельзя нам не жить.ФЕТ\nՀարդագողի ճամփորդներ ենք մենք երկու`Երկու ճամփորդ պատառոտած շորերով:\nՈւ սիրել ենք տրտմությունը մեր հոգու`Անրջական կարոտներով ու սիրով:\nՄենք սիրել ենք տրտմությունը մեր հոգու՝Անրջական ինչ-որ կարոտ, ինչ-որ սեր:\nՈւ սիրում ենք առավոտից-իրիկունՃամփա երթալ — ու հավիտյան երազել:\nԱչքերիս մեջ մենք պահել ենք երկնայինՃամփաների հեռուները դյութական —Ու անցնում ենք ուղիներով երկրային,Ուր բյո՛ւր մարդիկ երազեցին ու չկան:\nՄշուշի պես մեր մանկությունը անցավ՝Գորշ, անարև, անմխիթար մանկություն:\nԶառանցանքի պես մանկությունը անցավ —Ու հեռացանք: \nՈւ չենք դառնա կրկին տուն:\nԼո՛ւռ հեռացանք ու քայլեցինք անդադրում,Երազելով հավերժական հեռուներ:\nԿյանքը դարձավ հավերժական մի փնտրում —Մութ, անհեթեթ, տարօրինակ կյանքը մեր:\nՈւ օրերում բազմագույն ու բազմազանՎառվեց, վառվեց ողջակիզվող սիրտը մեր, —Բայց աչքերը մեր — արևներ չտեսան,Եվ մեր սրտերը — լուսավոր հեռուներ:\nՈւ մշուշոտ մեր աչքերը հավիտյանՈրոնեցին պատահական աչքերումՀարդագողի ուղիները ոսկեման,Նրա անծիր, անծայրածիր այն հեռուն:\nԲայց աչքերում նրանք երկինք չգտան,Ու սրտերում — արեգակներ ոսկեվառ.Ու բզկտվեց հայացքներից անկենդանՈրբ սիրտը մեր` երազորեն — հոգեվար:\nԵս ուզեցի երգել գովքը Աստծու,Երգել փառքը պայծառ սիրո ու հացի.Սիրտս լցվեց... բայց չգիտեմ, թե ինչու —Գորշ օրերի տաղտկությունը երգեցի...Թաղված մնաց իմ աչքերում մի անհուն,Կապուտաչյա երջանկության առասպել.Մի երկնային առնչության պատմություն —Ու կարծրացավ սիրտս՝ անլույս ու անբեր:\nՉԷ՞ որ կյանքում չհասկացավ ոչ ոք մեզ, —Ու խնդացին լուսավո՜ր մեր աչքերին,Բութ հեգնեցին մեր կարոտները հրկեզ—Ու հեռացան: \nՈւ ո՜չ մի լույս չբերին:\nՔույրը խնդաց, բարեկամը ծիծաղեց,Օտար մարդիկ հայհոյեցին ու անցան:\nՄիայն պոռնիկը մշուշում համբուրեց,Եվ խելագարը բարևեց կիսաձայն:\nՀոգ չէ, որ մեր օրերն անցան տենդի պես,Կյանքը դարձավ անմխիթար զառանցանք,— Մենք կժպտանք, գո՛հ կժպտանք մեռնելիս,Որ երազում երազեցինք ու անցանք...\n1916 — 1917\n*\nՄենք բոլորս, որ գնում ենք մենակ, տրտում,Որ գնում ենք խանութներում գինի ու հաց,Որ փնտրում ենք անկարելի մի խնդությունԲայց չենք գտնում` վազքով տարված ու զբաղվածՄենք բոլորս, որ, հոգնաբեկ, չենք նայում վեր —Մոռանալով աշխարհային չարը, բարին`Տրտո՛ւմ կօրհնենք մի իրիկուն օրերը մեր —Ու կնայենք Հարդագողի ճանապարհին...\nԵրեք երգ տխրադալուկ աղջկանԱստղիկ ՂոնդախչյանինEt c'etait le dernier amourdu soir antique...ALBERT SAMAINԿԱՐՍ, 1913\n1. ՃԱՄՓԻՆՕրորվելով կառքն էր վազում սրընթացԴաշտի միջին` ճանապարհով ցեխապատ:\nԹոնն էր մաղում միապաղաղ, ցուրտ ու թաց:\nՕրն էր մարում հիվանդոտ ու մեղմ-վհատ:\n\nՕրորվում էր կառքը, վազում ու վազում:\nԿառապանը երգում էր մի ինչ-որ երգ:\nԹոքախտավոր կինն էր մոտիս դառն հազում:\nՄութն էր գրկում արևմուտք ու արևելք:\n\nԹոնն էր մաղում միապաղաղ, ցուրտ ու թաց:\nԱգռավները անցնում էին քրքջալով:\nԹոքախտավոր կինը տխուր հեծկլտաց:\nՔամին անցավ` մեկի մասին ողբալով:\n\nԵվ կառապանն, օրորվելով, դեռ երկարԵրգում էր իր օրերի երգը անգույն:\nԳնում էինք: \nՈւ՞ր — չգիտեմ: \nՎերջ չկար:\nԳնում էինք: \nԱնխոս: \nԱնձայն: \nՈւ անքուն…\n2. ԱՆՔՈԻՆ ԳԻՇԵՐԻՆ\nՔնել չի՛ լինում...Հիմա, երբ այնպես ուզում եմ քնել,Ամե՜ն, ամե՜ն ինչ մտքիցս հանել:\nՀայացքներս` անփակ` թափառում են լուռ—Ու միտքս, տարտամ, դեգերում է մութԴաշտերում տխուր:\n\nՄթության գրկում լալիս է դողդոջԼույսը լապտերիս՝ մեռնող աղջկաՀոգեվարքի պես...Մեկը բախում է դռներն անցածի —Ու հիշում եմ քեզ:\n\nՄոռացված երգի նվագի նմանԴողում է հոգիս լույս մատների տակ —Եվ ահա մեկ-մեկ շարվում են իմ դեմՊատկերներ, դեմքեր, որ կորել էինԱռանց հիշատակ:\n\nԱյնտեղ, մութի մեջ հայտնվում է ահաՏեսիլդ գունատ ու տխրադալուկ, —Օրերի անհայտ մշուշից ելածԳունատ այցելու:\n\nՈւ հիշում եմ ես անձրևոտ մի օր —Մի հին իրիկուն.Հեռու երգերի խանդավառ օրոր,Հարսանքի հանդես. —Մաղող անձրևի կաթիլների տակԿանգնել էի ես…\nԷ՛, քնե՛լ, քնել…Աչքերս փակեմ ու սեղմեմ ամուրՈւ չմտածեմ ոչնչի մասին:\nՄի՞թե, երբեմն, չէի՞նք միասին...Ա՛խ, օրոր ասա, անդորր ու օրոր.Քնել եմ ուզում` գիշերն անց կացավ…Երա՞զ էր արդյոք, զառանցա՞նք, թե ցավ…\nՑա՛վ, ցա՛վ էր, անշուշտ.Դու երբե՜ք, երբե՜ք ինձ չես ժպտացել —Քո ժպիտն անգամ ցա՜վ է թվացելԻմ հոգուն տկար...Ես քեզ կանչեցի երկա՛ր ու երկա՛ր —Դու չեկար, չեկար, —Ցանկացա լինել քո դեմ մի հլուՈւ անկամ գերի —Եվ ես իմ սիրով քեզ ձանձրույթ բերի...\nՕտա՛ր էր հոգիս քեզ համար, ինչպեսՕտար դաշտերից բերած ծաղկեփունջ.Տանջանքի վարդեր, հույզի ծաղիկներ,Երազի աստղեր, հույսերի ցոլքեր —Ու կարմի՛ր, կարմի՛ր խաշխաշներ ցավի, —Այս ծաղիկներով զարդարված հոգիս քեզ նվեր բերի,\nՈր քո կույս հոգին իմի հետ ցավի...Ու ես չեմ հիշում, թե ինչպե՞ս մի օր —Օտար, անմեկին —Ես քեզ կորցրի նոր կյանքի շեմքին…\nՉէ՜, դու գնացիր, չգիտեմ թե ուր:\nԵս էլ գնացի: \nԻհարկե, այնտեղ,Ուր ապրել ես դու երկար ժամանակ —Ապրել չէ՜ր լինի: \n—Չէ՛ր լինի տեսնել լույսերը ձեր տան,Չէր լինի տեսնել լայն փողոցը ձեր,Որ մինչև հիմա ես չեմ մոռացել...\nԹողնենք, ախ, ի՞նչ հոգ.Չ՞է որ չգիտե, չգիտե ոչ-ոք,Թե ինչո՞ւ կյանքում այսպես է եղել. —Սերը մեզ համար — արցունք ու արյուն,Սերը մեզ համար մահվան գին ունի,Իսկ կնոջ համար — հրճվանքի գինի...\nԱյս անքուն, անքուն ու լուռ գիշերինԱխ, էլ չեմ ուզում վերհիշել կրկինԱնցյալը անմիտ ու անմխիթար.Էլ ինչո՞ւ ես դու գալիս անդադարԵվ ուշ գիշերով փորել ես ուզումԻմ հոգին տկար...\nԴրա համա՞ր ես դու այստեղ եկել,O, նենգոտ տեսիլ...Ուզո՞ւմ ես հոգուս վերքերը պեղել,Որի գանձերը չուզեցի՛ր տեսնել...\nՕ, զզվելի՜ կին, —Քեզ արատ է պետք, սին արատ հոգու,Որ լավ ծիծաղես ու չարկամ խնդաս —Եվ ամբողջ հոգով հրճվանքից թնդաս...Ուզո՞ւմ ես` պատմեմ, թե ինչպես հանկարծԻնձ համար փոխվեց ամեն, ամեն բան —Եվ ես կորցրի երազի ճամփան...\n* * * * * * * * * * * * *\nՄի գիշեր էր մութ: \nԱնձրև էր գալիս:\nԽավար էր իջել իմ մթնած հոգում: \n—Ամայությունն էր հեկեկում այնտեղՀին, անվերադարձ երազների տեղ:\nԵվ ես դուրս եկա: \nՑեխոտ փողոցովՔայլեցի երկար:\nՉգիտեմ, թե ո՞ւր, ինձ համար արդենՃանապարհ չկար...\nԵրկա՛ր քայլեցի:\nԵվ իմ դեմ ահա — մի երկա՛ր փողոց:\nՀեռվում — դեղին, տարտամ կրակներ:\nԵվ ես մոտեցա այն կրակներին,Որոնք իմ սրտին մի հի՛ն լուր բերին...Մի հին լուր` հոգուս մեջ պահված ծածուկ —Եվ ես այն շեմքը անցա կամացուկ...\nՈւ... այս եմ հիշում`Մի հին անկողին — թաղված մշուշում:\nՈւ մի մերկ մարմին:\nՈւ ցավոտ, ճնշված հեկեկանքը իմ...Ու դուրս եկա ես:\nԶգացի միայն, որ ցուրտ է, քամի, —Որ կյանքն ինձ համար էլ կատակ է մի...\nԻնձ համար մեռավ ամեն սրբություն:\nԳնա՜, սիրելիս:\nԹող կյանքը գլխիս մրրիկներ տեղաՈւ մոխիր ցանի —Էլ ո՜չ մի զղջում իմ երազը հինԵտ չի դարձնի...Գնա՜, սիրելիս.Ու թող մի վայրկյան քեզ մտքից հանեմ, —Ուզում եմ քնեմ — ախ, ինչպե՞ս քնեմ...\n3. ՄԵՌԵԼՈՑ\nԵրեկոն անձրևոտ էր ու թաց:\nՓողոցները — դատարկ, անաղմուկ:\nՈւ քամին էր անցնում սրընթացՈւ տամուկ:\n\nՈւ գիշերը իջնում էր մթին.Երևում էին մութ հեռվումՓողոցի կրակներն երերուն՝Հանձնված ամոթին ու ստին:\n\nՈւ գնում էի ես համրընթաց,Ինքս ինձ քո անունը ասում:\nՀեռվում ինչ-որ մեկը խնդացՓողոցի անձրևոտ երազում:\n\nՈւ օրհնում էի ես իմ սրտումՄոռացված դամբարանը քո մութ:\nՄեկն ասաց, որ ստում եմ, ստում, —Ու լսվում էր հեռվում մեկի լացն անօգուտ…\nԿարս\nՏԵՍԻԼԱԺԱՄԵՐԿԱՐՍ, 1915, ԱՇՈՒՆ\n1\nՄի լուսե աղջիկ, լուսե մի մեռելՕրերի միգում երևում է ինձ:\nԹարթում են միգում կրակները դեռ,Ու կարոտը հին խեղդում է նորից:\n\nԱնցնում է, որպես անմարմին տեսիլՈւ նորից միգում երևում է նա:\nՈւ նորից չկա: \nՈւ նորից գիշեր —Փողոցի վրա ու հոգուս վրա:\n\nԿրակներ, ջահեր: \nԱնցնում են նրանք,Կանչում են նրանք, ակնարկում են ինձ:\nԿանգնում են թարթող կրակների տակ,Ներկած աչքերով կանչում են նորից:\n\nՈւ լուռ է հոգիս: \nՈւ մենակ եմ ես:\nԵրազուն, տխուր: \nՀավատում եմ դեռ:\nՈւ անցնում է նա — անմարմին, անտես, —Մի լուսե աղջիկ, մի լուսե մեռել:\n\n2\nԵս նստում էի անմարդ բուլվարում`Աշնան արևի համբույրին գերի:\nԽմում էր հոգիս երկնքի հեռուն,Լսում էր հոգիս երգը զանգերի:\n\nՈւ անթա՛րթ, անթա՛րթ նայում էի եսԱնսահման, անծիր երկնքի հեռուն:\nՈւ թաց աչքերով տեսնում էի քեզ —Հավիտենության կապույտ դաշտերում:\n\nԵվ երբ երեկոն մեռնում էր բոցումՈւ իջնում էր պարզ, աստղազարդ գիշեր —Կապույտ ջրերի հեռու զնգոցումԵս լսում էի քո շշուկը դեռ...\n3\nՀոգուս մեջ իջել ու փռվել էր միՀիվանդոտ, հիվանդ տխրության հանգիստ:\nՀաշտվել էի ու լռել էի:\nՈւ լուռ էր հոգիս` լուռ ու լռանիստ:\n\nԵվ մեկը հանկարծ խնդաց խավարում —Դուրսը, դաշտերի մենակության մեջ:\nՄեկը դաշտերում տագնապ էր փռում —Ու մութ սենյակում հսկում էի ես:\n\nԴուրսը, դաշտերում, քրքջում էր քամին:\nՃչում էր հոգիս` հիվանդ ու տկար:\nՍտվերները լուռ օրորվում էին:\nՈւ լուռ էի ես: \nՉկայիր: \nՉեկար:\n\n4\nԵվ մի իրիկուն զանգերի երգումԼսեցի վճիտ խոստումները քո:\nԿարծես թե հոգիդ իրիկվա միգումԿանչում էր անտես... \nԽաղա՛ղ երեկո:\n\nՈւ ղողանջները կապույտում անծայրԹիթեռի նման ճախրում էին դեռ —Երբ հեռուներում զնգալով անցար,Որպես մի ղողանջ, մի լուսե թիթեռ...\nԱնցար — լուսավո՛ր, հեռավո՛ր, թեթև՛,Ճառագայթի պես իրիկնամուտի:\nԻսկ սիրտս` տխուր, հոգնաբեկ, անթև,Խմում էր իջնող տագնապը մութի...\n5\nՀԱ3ՐԵՆԻՔՈւՄ\nՁյունապատ լեռներ ու կապույտ լճեր:\nԵրկինքներ, որպես երազներ հոգու:\nԵրկինքներ, որպես մանկական աչեր:\nՄենակ էի ես: \nԻնձ հետ էիր դու:\n\nԵրբ լսում էի մրմունջը լճիՈւ նայում էի թափանցիկ հեռուն —Զարթնում էր իմ մեջ քո սուրբ անուրջիԿարոտը այն հին, աստղայի՛ն, անհու՛ն:\n\nԿանչում էր, կանչում ձյունոտ լեռներումՄեկը կարոտի իրիկնամուտին:\nԻսկ գիշերն իջնում, ծածկում էր հեռուն,Խառնելով հոգիս աստղային մութին...\n6\nԵվ մի առավոտ, մշուշ էր ու մեգ, —Մոռացել էի ու չէի հիշում —Երբ եկար հանկարծ՝ տխուր, հուսաբեկ,Հովի պես անցար, անունդ — Աշուն…\nԱնցնում էիր դու անմարդ պուրակումԵվ ընկնում էին քո ոտների տակՏերևներ, թերթեր` դեղին, ոսկեգույն,Մոռացված միգում, որպես հիշատակ:\n\nԼո՛ւռ ընկնում էին տերևները վար,Ու ծածկում էին ճանապարհը, քեզ:\nՈւ ցուրտ պուրակում, մենակ, հոգեվարՄեռնում էր հոգիս ու լուռ էի ես...\n7\nՀիմա չգիտեմ, մոռացել եմ եսՃամփաները քո: \nՄշուշ ու թախիծ:\nՄոռացել եմ ես, մոռացել է քեզՕրերի միգում կուրացած հոգիս:\n\nԱնցնում են, հոսում օրերը անծայր:\nՃամփորդների պես գնում են հեռու:\nՀիշում եմ միայն, որ մի օր անցարՕրերիս նման — ու ետ չես գալու:\n\nԵվ գուցե մի օր, մի վերջին գիշեր,Երբ վերջին միգում աչքերս մարին —Արթնանա հանկարծ անիմաստ մի սերՈւ աստղը ժպտա մոխրացած քարին...Կարս, 1915, աշուն\nԼԻՐԻՔԱԿԱՆ ԲԱԼԼԱԴՆԵՐԵՐԵՔԸ(Պոեմ հավիտենական)\n1\nՄի հին դղյակում ապրում էին գոցԵրեքը — նրանք. դղյակում այդ հին:\nԵրկուսն էլ նրանք այդ երազ-կնոջԱսպետներն էին:\nՈւ ապրում էին փակված ու մենակ,Աշխարհից հեռու, դղյակի միգում:\nՈւ հին դղյակի կամարների տակՀոսում էր նրանց կյանքը անանուն:\nԻ՞նչ էին անում այդ երեքը միշտ,Այդ հին դղյակում ի՞նչ էին անում:\nԿյանքը դղյակում երա՞զ էր, թե վիշտ —Ոչ-ոք չգիտեր ու չէր իմանում:\nՈրպես մի հեքիաթ, որպես հինավուրցԴարերում ապրած լեգենդի կտոր —Կյանքը դղյակում դարձել էր անուրջ:\nԱպրեցին անձայն ու անցան մի о՜ր: \n—\n2\nՄեկը դղյակում մենակ էր առաջԵրազ-կնոջ հետ: \nՄենակ էր ու գոհ:\nԹվում էր նրան աշխարհը — երազ,Ու լույս էր այնպես. կապույտ երեկո:\nՆստում էր մենակ և հսկում էր նա:\nԿինը դղյակում և կար, և չկար:\nՆստում էր մարմար սանդուխտի վրա`Աչքերը — վճիտ ու սիրտը — պայծառ:\nԵվ մի իրիկուն — հրոտ, հրավառԱրևը մտավ գիրկը լեռների:\nԿինը դղյակում և կար, և չկար.Նա նստած էր լուռ՝ երազին գերի:\nԱրևը մտավ խորշը լեռների —Ու թվաց նրանց գիշերի միգում,Որ ո՜չ մի հրաշք էլ ետ չի բերիԱնցած արևի հուրը ոսկեգույն...Անշշուկ նստած լսեց, որ անցան,Անդարձ հեռացան... \nՄի՞թե չգտավ: \n—Եվ նա չտեսավ, թե ինչպես, անձայն,Մյուսն այն գիշեր դղյակը մտավ...\n3\n« — Դու կանչե՞լ էիր, — շշնջաց նրան. —Հեռու դաշտերից, արևի երկրից:\nԱրևը անցավ ու ժպտաց միայն:\nԱրևի երկրից կանչել էիր ինձ»: \n—Երբ գիշերն իջավ դղյակի միգումԵրեքը — նրանք — կրակ չունեին:\nՈւ թվաց, որ դեռ երեկ իրիկունԵրեքն էլ, նրանք, դղյակում էին:\nՆայեցին իրար — ու թվաց, թե դեռԴարերի միգում, սկզբի օրիցԵրեքն էլ, նրանք, այստեղ են եղել —Մի՜շտ իրար կապված` հեռու բոլորից...\n4\nԱսաց շշուկով կինը երկուսին. —«Գիշերը հազար հրաշքներ ունի.Գիշերի գրկում ընկնում է հոգինՀազարաստղանի գիրկը անհունի»:\nՆայեցին իրար, նայեցին նրան:\nՎառվում էր ոսկի հայացքը կնոջԿարծես ասելու ոչինչ չգտան:\nԿարծես դողացին շրթերը դողդոջ:\nԵվ մեկը հանկարծ հեծկլտաց մթում...Մյուսը ժպտաց: \n— Ու տեսան իրար:\nՆվում էր մի տեղ դղյակի կատուն:\nՈւ դուրսը քամին խնդում էր խելառ:\n\n5\nՈւ կինը, հիվանդ, մտավ անկողին:\nՀսկում էին լուռ երկուսը նրան:\nՈւ գրկել էր մութ լռությունը հինՆրանց — երեքին: \nՈւ լուռ էր միայն:\nՈւ մութ էր այնպես: \nՈւ հիվանդ էր նա:\nԵվ երկուսն էլ, լուռ, անկողնի առաջԵրազում էին պատկերը նրա —Հեռավոր նրա հմայքը երազ:\nԵրազում էին: \nԵրկուսն էլ կային:\nԱյնքա՛ն հարազատ ու մոտիկ այնքան:\nԵվ սուրբ խոսքերով օրորում էինԿնոջը հեռու: \nԵրկուսն էլ — նրան:\n\n6\nՈւ լուռ էր այնպես: \nՈւ լուռ էր: \nՈւ գոլԼռության գրկում թվում էր նրանց,Որ կյանքը մահից անհուն է ու խոր,Մահու պես գաղտնի, անթափանց, անանց:\nՈւ հիվանդ էր նա: \nԲայց մահը չկար:\nՄիայն մշուշում երկու կրակներԿարծես բռնկվող, կարծես հոգեվար,Երազի նման ժպտում էին դեռ:\n\n7\nԵվ մեկը հանկարծ ասաց մյուսին. —«Արևը երեկ անցավ — ո՞ւր գնաց...»:\nՄյուսը նայեց ու ժպտաց կրկին. —«Արևը չկա: \nԱրևը — երազ...»:\nԵվ մեկը ուզեց անդարձ հեծկլտալ,Բայց բարձր ճչաց. — «Օ, ցո՛ւրտ է այնքան...»:\nՄյուսը ժպտաց: \nՈւ երկա՛ր — երկա՛րԼռեցին նրանք` անբարբառ, կարկամ:\nԵվ երկուսն էլ լուռ նայեցին նրան:\nԼուռ քնել էր նա: \nԼուռ էր ու լռին:\nԵվ վերջին միգում վերջին լռությանԵրկուսն էլ հլու սպասում էին:\n\n8\nԵվ մյուսն հանկարծ բարձրացավ տեղիցՈւ սուր, լռության դղյակում կարկամ,Ուր իջել էր մի անսահման կսկիծ —Ճչաց ու կանչեց տասներկու անգամ:\nՏասներկու անգամ կանչեց, բայց չկար:\nԱրնոտ էր նրա ձայնը մշուշում:\nՏասներկու անգամ կանչեց, խելագար —Ու դուրսը ոռնաց հուսահատ մի շուն:\nԼուսնի երեսին ոռնաց ու լռեց:\nԵվ վերջին անգամ նա կանչեց նրան:\nԿինը բարձրացավ, ժպտաց, համբուրեց —Ու մշուշի մեջ երկուսն էլ կորան...\n9\nԻսկ մեկը, նստած անկողնի առաջ,Սպասում էր դեռ: \nԿարծում էր, որ նաԴեռ պառկած է իր անկողնի վրա,Որպես լույս-ցնորք ու հոգու երազ:\nՉտեսավ, կարծես, որ ջահը հանգավ:\nՉտեսավ, կարծես, որ անդարձ ընկավ,Անդարձ փշրվեց բաժակը հոգու,Որ զրնգում էր դեռ երեկ երեկո:\nՄի՞թե չլսեց կանչը խելագար.Տասներկու անգամ կանչեց ու տարավ:\nՄի՞թե չտեսավ, որ ջահը չկար,Որ ջահը հանկարծ արյունվեց — մարավ:\nԼուռ նստած էր նա անլույս սենյակում,Աղոթում էր դեռ ու հսկում էր նա:\nԵվ կամաց-կամաց տագնապը թաքունԻջնում էր նրա կարոտի վրա...\n10\n«Դու ի՞նձ ես ուզում. այստեղ եմ ահա:\nՆստել եմ քեզ մոտ — մի՞թե չգիտես:\nԼռության գրկում սպասում է նա:\nՇրթերդ հրոտ համբուրում եմ — ես»:\nԵվ կինը գրկեց, համբուրեց նրան:\nՋահերը նորից դղյակի միգումԱրնավուն լուսով բռնկված — կորան:\nԵվ խավարն իջավ անդուռ դղյակում:\nԵվ կինը կարծես չտեսավ, որ լուռ,Որպես մի ուրու, որ կա ու չկա —Մոտեցավ հանկարծ լուսավոր, տխուր,Տխրորեն վճիտ երազը նրա...Մյուսը կարծես չիմացավ ինքն էլ,Թե ինչո՞ւ հանկարծ թվաց, որ միգումՄեկը, անանուն, անտես մոտեցելՈւ խուլ տագնապով դռներն է թակում...\n11\nՈւ լուռ կանգնեցին իրարու դիմացԵրկուսը — կարծես առաջին անգամ:\nԿինը հեծկլտաց ու նորից ժպտաց —Ժպիտն էլ, լացն էլ — օտա՛ր էր այնքան:\nՈւ կանգնած էին նրանք դեմ ու դեմՈւ չգիտեին՝ ի՞նչ էին ուզում:\nԲայց զգում էին, որ մի լուր գիտենԵրկուսն էլ հոգու անլուր երազում:\nԵվ զգում էին որ ճամփա չկա:\nԵվ զգում էին, հոգնած ու տխուր,Որ կընկնի՛, կընկնի՛ լույսը հեռակաՎերջին խավարի գիրկը ահավոր:\nԵվ զգում էին. վերջին անհունում,Արևից հետո ու լույսից հետո —Երկուսն էլ նրանք` անդեմ, անանունԿդառնան հլու ողջակեզ ու զոհ...\n12\nՈւ վերջին անգամ նայեցին իրար...Ծանո՛թ էր այնքան աչքերի հեռուն...Այն ո՞ւր է տանում հորձանքը վարար —Լույսը հոգեվար մարող աչքերում:\nԴու ի՞նչ ես ուզում... \nԴու մրսե՞լ ես, հա՞:\nԻսկ դո՜ւ, դո՜ւ, որ միշտ արևի բովումԱյրվում էիր — եկել ես հիմաՈւ փնտրում ես իմ լուսնային հեռուն...Ու աչքերը, խոր, խորունկ խորացանՄյուս աչքերի խորության մեջ խոր:\nԿարծես հիշեցին, կարծես մոռացան,Որ եղել են, կան, ապրում են մի օր:\nԵվ կինը խնդաց արնոտ մշուշում —Ու եկավ, կանգնեց երկուսի առաջ:\nՄիթե նա՞ է — նա: \nՄիթե չի՞ հիշումԱստղերը վառած, աստղերը մարած:\nԹե՞ ուրու է նա: \nԵկավ — ու չկա:\nԿանգնած են նրանք դեմ առ դեմ էլի: \n—Վերջին պարտության վայրկյանը հիմաԿհնչե անդարձ... \nԵվ ուշ կլինի:\n\n13\n...Ու վայրկյանը, քար, ընկավ անողոք:\nՀնամյա մի կամք, անդարձ ու տոկուն,Որպես դարերի վիթխարի բողոք —Խտացավ նրանց աչքերի միգում:\nԵվ մյուսն հանկարծ ճչաց — քարացավ,Կույր, զգաց հանկարծ, որ սառցե մի սուրՄեխվեց իր սրտում: \nՍառցի պես մի ցավԿաշկանդեց նրա էությունը հուր:\nԲայց վերջին միգում տեսավ, որ նա է՜լ —Մեկը, հուսահատ, տասներկու անգամՃչաց ու կանչեց վանդակում անել —Եվ նույնպես — ընկավ .........\n* * * * * * * * * *\nԽավարի գրկում դղյակը այն հինԵրերաց հանկարծ: \n— Ու երկա՛ր, երկա՛րԳայլերը դաշտում դեռ ոռնում էին:\nՈւ լուռ էր այնպես: \nՈւ ոչինչ չկար:\n\n1915 — 1916\nԿարս-Մոսկվա\nՀԵՏԵՐԱ-ԵՐԱԶ(էպիլոգ)\n1\nԵրբ վեր սլացան հրոտ, հրակամՀրթիռները հուր, հրավարս ու հիր —Աստղային ծիրից նորից վայր ընկանՈւ դղյակը հին դարձրին մոխիր:\n\n2\nՈւ ընկած էր նա մոխիրի վրա:\nԸնկած էր մենակ: \nՈւ լուռ էր չորս դին:\nՄոխիրի վրա սպասում էր նա`Աչքերը հառած կույր, անդեմ մութին:\nԵվ մեկը կարծես մոտեցավ նրան,Մոտեցավ, խնդաց ու կանչեց միգում:\nՀիշեց, որ կային — չքացան-կորանԱստղերը` հոգու երկնքում. հոգում:\nՈւ ժպտաց, ժպտաց ասպետը հանկարծ:\nՁեռքերը պարզեց — այնքան մո՛տ է նա:\nԳուցե բռնկվեն աստղերը հանգածՈւ նորից վառվեն մոխիրի վրա...Ձեռքերը պարզեց ու լռեց միայն:\nՈւ խնդաց նորից սիրտը մշուշում:\nՈւ չկար ոչ-ոք: \nԹվում էր նրանԱշխարհն էլ, ինքն էլ — մի մութ վերհիշում:\n\n3\nՈւ խո՛ր հեծկլտաց ասպետը, ընկածՃերմակ դղյակի մոխիրի վրա:\nՈւ հիշեց բոլոր աստղերը հանգած,Ու հիշեց հրոտ հմայքը նրա:\nԵկավ — ու չկա: \nԲայց չէ՞ որ, երբ դեռՀրդեհն էր լափում դղյակը իր հին`Բոցերի ծովում մի ոսկի թիթեռԶնգում էր, շաչում — հրավարս մի կին:\n\nՕ, թող գա՛, թող գա՛: \nԼինի արյունոտ:\nՄեխվի իր սրտում, որպես քաղցր սուր:\nԹող նորի՛ց վառվի համբույրը հրոտՈւ հմայքը հուր...Եվ թո՜ղ չլինի երազն աստղային —Ճերմակ դղյակի անմարմին ուրուն...Եվ չէ՞ որ ոսկի կրակներ կայինՄեռնելուց առաջ նրա աչքերում...\n4\nԴու ինձ մոտ էիր: \nԺպտացիր — ու հուրՀամբույրի ժամին հոգիս` գոհ, դժգոհ՝Ընկավ գիշերի խոռոչի մեջ խոր —Բայց օրհնում էի հրդեհները քո:\nԵս օրհնում էի: \nԺպտում էիր դու:\nՈւ հրդեհեցի իմ դղյակը հին,Որ ի՜մը լինես, չդառնաս ուրու,Որ ինձ մոտ մնաս՝ պարզ ու երկրային...Բայց ո՞ւր գնացիր, ինչո՞ւ հեռացար:\nԹ՞ե — այստեղ ես դու, բայց մենակ եմ ես,Ինչո՞ւ հեռացար ու ցնորք դարձար`Հեռավո՛ր ուրու — անմարմին, անտես:\n\n* * * * * * * * * * * *\n* * * * * * * * * * * *\nՃերմակ դղյակի մոխիրի վրա,Հիշելով ոսկի հրթիռը մարած —Անզոր շշնջում ու կանչում էր նա. —— Հետե՛րա-ցնորք, հետե՛րա-երազ...\nՀՐԴԵՀԸ\n1\nՀսկա շենքերը հուր ու ծխի մեջ,Շենքերը հսկա վառվում են, փլչում:\nԲոցերը՝ կարմիր նայադների պեսԾխերի միջից երկինք են թռչում:\nԱյն ո՞րտեղ էին, ո՞ւր էին պահվածՓերիներն ալվան կրակի, հրի,Անմահ Վահագնի հարսներն հրավարս,Նայադները այս կարմիր փրփուրի:\nԵրգով ու ծափով երկինք են թռչում՝Դեպի արևի գիրկը մոռացված.Շենքերը, սակայն, փլչում են, փլչում`Նրանց կարոտին ողջակեզ դարձած:\n\n2\nՄոխիրի միջից — կարմիր կրակներ:\nՄիթե չի՞ մարել, միթե չի հանգել:\n\nԱչքեր են կարծես — կասկածոտ, հրոտ:\nԲոցկլտում են` հին հրդեհին կարոտ:\n\nՄոխիրի միջից հսկում են, հսկում,Չե՞ս տեսնում մահը — աչքերի ոսկում:\n\nԱհա խնդացին: \nՉե՞ս սոսկում հրից —Հե՛յ, հասե՛ք — հասե՛ք. հրդեհ է նորից:\n\nԵԶԵՐՔԸ ԱԻԴ\nՀոգու հեռավոր դարպասից անդին,Ուր մշուշ է, մեգ, —Ուր թանձր միգում վխտում են մթինԿասկածները նենգ,Ուր չի թափանցում նայվածքը երբեք: \n—Խոհը միամիտ, —Կա մի մութ եզերք, անունը — Աիդ:\n\nՀոգու այդ վերջին դարպասի առաջՀսկում է անքունԱյդ մութ եզերքի արքան աներազ —Սևահեր մի շուն՝Կույր նայվածքը իր կուրորեն հառածՀիվանդոտ մուժում:\n\nՀսկում է, մռայլ, իր եզերքը մառ,Իր եզերքը հին,Ուր վերջին, ճղճիմ գոյության համարՀանձնված մութին`Տառապում է մեր մարող, հոգեվարԵրազի հոգին:\n\nՈւ մութ է այնտեղ, աներազ մուժում, —Տաղտուկ, ամայի:\nՈւ ցուրտ է այնտեղ` Ստիքսն է հոսում,Գանգեսը մահի`Հավիտենության լաբիրինթոսումԱնիմանալի:\n\nՈւ այն եզերքի սևահեր արքան —Անկուշտ, անոթի, —Հսկում է, որ ջինջ երազները գան —Բռնի, հոշոտի, —Ու երազների դիերն անկենդանՍտիքսը նետի:\n\nՈւ հոգու վերջին դարպասից անդինՆենգ, հսկում է նա:\nՀսկում է, որ ջինջ երազներն ընկնինԵզերքը նրա:\nԵվ nռնում է նա լույս գիշերներին —Լուսինի վրա\nՄԱՐԻ, է՜Գ ԹՌՉՈԻՆ...\nՉգիտեմ, Մարի, երկնքի մովիցԻնչո՞ւ էր հոգիս կարոտով կանչում,Որ ճախրես, թռչես, վերանաս նորից,Մարի, ի՜մ Մարի, Մարի, է՛գ թռչուն:\nԴաշտերը միայն գրավում են քեզ.Դաշտերը կանաչ, գոհարը ցողի: \n—Դաշտերի միգում կորցրել եմ եսՄի հին, երկրային բերկրանքի ուղի:\nՄոռացել եմ ես դաշտերի ուղին.Մոռացել է իմ երազող հոգինՀովը դաշտերի, զմրուխտը կանաչ.Աշխարհը մեռավ հավերժի առաջ —Եվ ես մոռացա բախտը աշխարհի՝Աշխարհի հեռուն ու բախտը բարի:\nԼուսնյակ գիշերով ես ճամփա ընկաՈւ կյանքը թողած, ու կյանքի հեռուն —Թաղեցի հոգիս լուռ ու լուսնկաՀավիտենության մեռած դաշտերում:\nՈւ լուռ է շուրջս — ձմեռ ու գիշեր,Ու երգը մահի, որ կոչվում է — սեր: \n—\nՄեռած է, Մարի՛, իմ սիրտը հիմա:\nՇուրջս — լռություն, ու գիշեր, ու մահ.Շուրջս քարացած երազը մահի.— Կուզեի՛ այնպես, որ ետ դառնայիՈւ համբուրեի շրթերը հողի.Փնտրեի մի պարզ, երկրային ուղի,Հո՛ղը լիզեի, որպես համր շուն —Ու լո՛ւռ կորչեի աշխարհի փոշում...Ախ, ցուրտ է այստեղ — երկնի կամարում —Չի վառում այստեղ ճառագայթը հուր.Երկնքում չկա ծաղիկ ու գարունՈւ սուտ է հոգու բերկրանքը մաքուր:\nՄարի, ի՜մ Մարի, մնացիր նախշուն,Արևոտ ու տաք դաշտերում երկրի,Թող հոգիդ զնգա՜ երկրի մշուշում,Աշխարհի մուժում թող հոգիդ բերկրի:\nՄի՜ նայիր դու վեր. թող կյանքդ լինիՈսկի մի ղողանջ. վա՜ռ բախտի հնչյուն,Թող կյանքդ լինի հուրհրող գինի,Մարի, ի՜մ Մարի, Մարի, է՛գ թռչուն...\n— Իսկ ե՞ս. ի՞նչ անեմ ես, որ մնացիԵրկնի դաշտերում — ու մեռավ հոգիս,Ես, որ երկրային կյանքս թաղեցի —Լսո՞ւմ ես, Մարի, — ի՞նչ արի ես ինձ:\nԻնչո՞ւ արևի համբույրը երբեքՉվառեց իմ մեջ ցանկություն ու դողՈւ չհրդեհեց սիրտս հոգնաբեկՔո հուր մարմնի հմայքը դյութող:\nԲայց չէ՞ որ հոգին, ասում են, ունի,Կամ գուցե առաջ ունեցել է նա —Կարմիր կարոտը կարմիր արյունիՈւ հրդեհումի երազը անահ:\nԱխ, մարդու հոգին, ասում են, առաջԱպրել է այնտեղ — արևի վրա,Եղել է վառման խնդագին երազ,Հրոտ, հրանազ, ու անունը — Ռա:\nՎառվել է անմար արևի հոգում`Ինքը զոհ իրեն ու զոհաբերող,Ու սփռել է մութ օրերի միգումՀրդեհ ու կարոտ, ցանկություն ու դող:\nՈւ եղել է այս կյանքը երկրայինԱրևի առաջ խանձված մի զոհ.Աղոթք են արել հրակամ Ռաին —Ապրել են հրում ու անցել են գոհ:\n\nՀոգնե՛լ եմ, հոգնե՛լ երազից, մահից,Անտարբերության վիճակից երեր.Ուզում եմ զգալ, շոշափել նորից,Չունենալ երազ, թռիչք ու թևեր:\nԿուզեի՛ լինել հաստատ ու կարող,Աշխարհը զգալ, որպես քաղցր դող,Եվ ամբողջ կյանքով մի պահ երկարողՎառվել ու մարել հրճվանքում բանտող:\nԵվ ինչո՞ւ համար իմ մարմինը լույս,Մարմինը մարող, մարմինը հիվանդԴեռ պետք է կրի դիակը հոգուս,Որպես ծանր բեռ` հնամյա ավանդ:\nՃնշում է, ճնշում ուսերիս վրաԴիակը այդ ցուրտ, ծանր, անբաժան,Ինչո՞ւ եմ կրում ես բեռը նրա,Այդ բեռը դաժան:\n\nԵվ ինչու հիմա, օրերիս ծոցում,Ուր բերել է ինձ բախտը այս գիշեր —Ես ինձ եմ փնտրում ու մեռելոցումՎերջին տագնապում, որ կոչվում է — սեր...\nԵս ինձ եմ ուզում, ի՜նձ, լսո՞ւմ ես, կի՜ն,Ինձ, որ չե՜մ լինի էլ ուրիշ անգամ,Որ վաղը պիտի հո՜ղ դառնամ կրկինՈւ անցնեմ անդարձ ու աշխարհ չգամ:\nԻ՞նչ անեմ ես, կին, — ի՞նչ անեմ հիմա,Թե զգամ, որ ես անցել եմ անդարձ —Ու ցուրտ մշուշում ճերմակ երևաՄահը՝ աստղային զգեստներ հագած:\nԵվ ցույց տա նա իմ երազած ուղին`Հավիտենության սահմանը ունայն —Եվ ես հասկանամ, որ հավերժը հինՎերջ չի ունենա, որ հանգստանամ...Երբ զգամ հանկարծ, որ հասել եմ եսՀավիտենության սահմանը — ու նա,Քարացած հոգիս` աներազ, անտես`Ցո՛ւրտ հավերժության եզերքում մնա:\nՉէ՞ որ ով հասավ հավիտենությանՈւ նիրվանայի լուսնաշխարհը սառ —Նա էլ չի՛ դառնա կյանքի անսահմանՕվկիանը, որ կոչվում է Սանսար...\nՕ, ծա՜նր է, ծա՜նր է, օ, ծա՛նր է այնքանՈւսերիս համար բեռը հավերժի. —Ախ, լինել թեթև՛, հրո՛տ, հրակամ,Վառվել, որպես զոհ, զոհս չմերժիԱրևը — արև, ու Ա՜գնի, ու Ռա.Վառվել ու մարե՛լ աշխարհի վրա`Զոհի՜ պես արդար, ինքնաամոքիչ —Ու մահից հետո չլինի՛ ոչինչ...\nԾԻԱԾԱՆ\nԿարինե ՔոթանճյանինԴու իմ վերջի՛ն, իրիկնայի՛ն, աստղային քույր...\nԿԱՐՍ, 1916\nՄՈՍԿՎԱ, 1917\n*\nԵս աստղային մի պոետ, Լաբիրինթում քո Կապույտ,Քո՜ւյր, անցնում եմ, որպես աստղ, հոգիս — մեռած աստղի փայլ.Այնքան տրտում է հոգիս, բայց միշտ ժպտում է հոգուդ,Որ երազը չդառնա Գողգոթայի ճանապարհ...\n*\nՀոգին չի մեռնում: \nՄարմինը թողած երկրային փոսումԹափառում է նա Տիեզերական Լաբիրինթոսում:\nԱնցնում է բոլոր ճամփաները սուտ ու անբեր երկրի, —Որ պայծառ, մաքուր, դարձերից հետո, — Քո գրկում բերկրի:\nԲայց ե՞րբ կհասնի հոգիս, որպես սեգ, սրբացած մի զոհ, —Մայրամուտային Եզերքը Կապույտ, — լույս եզերքը Քո…\nԾԻԱԾԱՆԸ\n1\n\n\n\n\n\nԼուսամփոփի՛ պես աղջիկ` աստվածամոր աչքերով,Թոքախտավոր, թափանցիկ, մարմինի՛ պես երազի,Կապո՜ւյտ աղջիկ, ակաթի ու կաթի պես հոգեթով,Լուսամփոփի՛ պես աղջիկ...\nԵս ի՞նչ անեմ, ի՞նչ անեմ, որ չմեռնի իմ հոգին,Որ չմարի իմ հոգին քո ակաթե աչքերում.Ես ի՞նչ անեմ, որ մնա ծիածանը երեքգույն,Որ չցնդի, չմարի՛ իմ հողու հեռուն...\nԼուսամփոփի՛ պես աղջիկ՝ աստվածամոր աչքերով,Թոքախտավոր, թափանցիկ, մարմինի պես երազի,Կապո՜ւյտ աղջիկ, ակաթի ու կաթի պես հոգեթով,Լուսամփոփի՛ պես աղջիկ...\n2\nԵրեք գույն կա երազային քո երկրում —Երեք գույն:\nԹափանցիկ են այն գույները քո երկրում —Քո հոգում:\n\nԴու ժպտում ես. քո լուսավոր աչքերում —Երեք փայլ.—Ու բացվում է, կապո՜ւյտ աղջիկ, քո հեռունԼուսավառ:\n\nԵվ տեսնում եմ դղյակներդ երկնահուպ,Գմբեթներդ սեգ:\nԵվ հիշում եմ ոսկեծաղիկ մի ասուպ,Որ ընկավ երեկ:\n\nՈւ լսում եմ, որ իրիկվա մշուշում,Անձրևից հետո,Իրիկնային զանգակներն են կարկաչումՈւ կանչում են, գոհ:\n\nԵվ տեսնում եմ, որ դաշտերիդ, լճերիդ,Լո՛ւյս երկրիդ վրա —Ահա իջել է անապակ ու վճիտՄի կապույտ հիմա:\n\nՈւ տեսնում եմ իրիկնային կապույտումԲռնկված կրկին —Գմբեթներիդ երկնասլաց ու ժպտունԽաչերի ոսկին...\nԵվ երազի պես պարուրվում է հանկարծԵրկիրդ իմ հոգում,Ջինջ երկիրդ` աչքերիդ մեջ — միգամածԻրիկուն...\n3\nԵրեք ճաճանչ, երեք երանգ, երեք գույն,Որ անցան —Քո՜ւյր, կապել են քո աչքերում, իմ հոգում —Ծիածան:\n\nԿԱՊՈւՅՏԸ\n1\nԿապույտը հոգու աղոթանքն է, քույր,Կապույտը — թախիծ.Կապույտը — կարոտ թափանցիկ, մաքուր,Ու հստակ, ու ջինջ:\nԿապույտը քրոջ աչքերի անհունԱռավոտն է թաց:\nԿապույտում հոգիս մի հին իրիկուն\t.Անզո՛ր հեծկլտաց:\n\nԿապույտը ծեգին աղոթքի կանչողՂողանջն է զանգի:\nԿապույտը — արցունք, ու կապույտը — ցողՀոգու, երկնքի:\n\nԿապույտում անսուտ խոսքեր են հոսումԵրկնքից — երկինք:\nՀոգիս — Կապույտի լաբիրինթոսումՍրբացած կնիք:\n\nԱյն, որ չի եղել, որ պե՜տք է լինիՄանկական սրտում —Հոսում է, որպես լուսավոր գինի —Հոգու կապույտում:\n\n2\nԱրևից առաջ և ոսկուց առաջ —Տրտո՛ւմ է այնքան.Խմում է հոգին բաժակը երազԱյդ կո՜ւյս տրտմության:\n\nԱրևից առաջ, երբ կապույտը` հեզ,Սփրթնա՛ծ, գունա՛տ —Հիվանդ աղջկա երազ է կարծես՝Աղոտ, լուսակաթ:\n\nԵրբ աստղը՝ մի պահ դառնալով անտեսՎառվում է հանկարծ:\nԵրբ տիեզերքը աղոթք է կարծես՝Հոգու մեջ հանգած:\nԵրբ դեռ ո՜չ մի ձայն չի՜ ընկնում հոգուԲաժակի մեջ լուռ: \n—Երբ որպես ուրու դեռ քնած ես դուԿապույտում մաքուր:\n\n3\nԱռավոտ կանուխ, երբ արև չկա,Լուռ զգում եմ ես, —Որ լուսե հոգին քնած աղջկաՄոտի՛կ է այնպես:\n\nՈւ լսում եմ ես, լսում եմ միայն,Երազուն-տրտում:\nԺպտում է հոգիս անդորր տրտմությանԳունատ կապույտում:\n\nԶգում է հոգիս շրթերի վրա`Անմարմին, դողդոջ —Կապույտ, երկնագույն համբույրը նրա —Լուսավո՛ր քրոջ:\n\n4\nՔո՜ւյր, արցունքները — մաքուրՂողանջներ են, որՀղանում են երկնագույնԶանգ — աչքերդ խոր:\n\nՂողանջնե՛ր են — լուսավոր, —Կո՛ւյս թռիչք ու թև՛ .Ղողանջնե՜ր են — թևավո՛րՈւ թեթև՛, թեթև՛...\n5\nԵրբ չկայիր կարծես դու` դղյակում հոգուԱնշշուկ քնած, —Քո՜ւյր, իմ հոգին, աստղային, որպես նինջը քո —Կապույտում մնաց: \n—\nՊատուհանից դղյակի ես տեսնում էիԵրկինքները բիլ:\nՇրթերիս մեջ, հոգուս մեջ մի խոսք ունեի.— Քո՜ւյր, քնի՜ր, քնի՜ր...\nՄիայն զգում էի ես` լուռ, տրտում այնպես`Որ ամեն ինչում —Քո լուսավոր էության հարազատ ու հեզԿապույտն է շնչում:\n\nԵվ չկայիր կարծես դու` դղյակում հոգուԱնշշուկ քնած:\n— Քու՜յր, իմ հոգին, աստղային, որպես նինջը քո—Կապույտու՜մ մնաց:\n\nՈՍԿԻՆ\n1\nԿապույտի՛ մեջ, կապույտի՛ մեջ — արևի ոսկին:\n— Քնի՜ր, քնի՜ր, կապույտ աղջիկ, չզարթնես ծեգին:\n\nԿարապները լճերի մեջ, ջրերի վրաԴեռ քնել են, դեռ նիրհում են. կարթնանան հիմա:\n\nՈւ զանգերը ղողանջում են՝ կարկաչուն, հնչուն, —Փախցնում են աստղերի չուն ու կանչու՜մ, կանչում:\n\nԽա՜չը վանքի, ե՜րգը զանգի — կապույտում վերջին.— Զարթի՜ր, զարթի՜ր, կապո՜ւյտ աղջիկ, ու նայի՜ր խաչին..\nՆա ոսկի՜ է, երկի՜նք նետած մի կտոր ոսկի.Նա — մի երազ, ոսկի՜ միրաժ արթնացած խոսքի:\n\nՈւ արևի թևը ահա լճերի նիրհումՀրդեհում է աստղանկար տրտմության հեռուն...\nՈւ մարում են, ու մեռնում են այն աստղերը, տե՜ս:\nԱրթնացել են կարապները ու կանչո՜ւմ են մեզ:\n\nՔո՜ւյր, վայրկյանը սրբազա՜ն է — բռնկում ու մահ,Կարապները, որ կանչում են, կմեռնեն հիմա:\n\nՈւ կմարի խաչը վանքի կապույտում վերջին.— Զարթի՜ր, զարթի՜ր, կապո՜ւյտ աղջիկ, — ու նայի՜ր խաչին...\n2\nԱրևի ոսկին ինչո՞ւ է փակումՄեր աչքերը թաց —Երբ` կապույտ երազն արթնացած հոգում՝Նայում ենք հանկարծ:\n\nԵրբ բաց ենք անում աչքերս` կապույտ,Աստղային նիրհից, —Որ տեսնենք ոսկու ծիծաղը` անփույթՀղացած հրից:\n\nԻնչո՞ւ է խոցում, ասեղի նման,Ոսկին արևի —Մենավոր ժամին վերջի՜ն տրտմության`Վերջի՜ն բարևի...\n3\nԴու տրտում ես, բայց արևի բռնկված ոսկինՈսկեզօծել է քո կապույտ, աստղայի՜ն հոգին:\nՈւ սփրթնած դեմքի՜դ վրա — բռնկվող մի փայլ.Այն արև՜ն է, այն արև՜ն է, աստղայի՜ն եղբայր:\n\nԴու չե՞ս ուզում, դու չե՞ս ուզում արևի ոսկին.Չե՞ս հավատում արևի տակ շիկացած հասկին...\nՄիայն նայի՜ր ու հասկացի՜ր, օ, նայի՜ր ու տե՜ս. —Մի ոսկեգույն քող են հագել դաշտ, անտառ ու սեզ:\n\nՈւ լեռնային, երկինք տանող ձյունածածկ ուղինՀրաժեշտ է տալիս հիմա բիլ մառախուղին...\nԵվ ամե՜ն տեղ, ինչպես և այն լեռնուղու վրա —Բռնկվել է ժպիտ-ոսկին Արևի — Նրա...\n4\nՕ, նայիր ու տե՜ս, նայի՜ր ու ժպտա,Օ, նայի՜ր հեռուն.—Վառվել է ահա մի ոսկի շղթաՔրոջ աչքերում...\nՍփրթնած, գունատ կապույտը արդենՉքացավ, չկա.Ժպտուն, ոսկեփայլ վառվում են քո դեմԱչքերն աղջկա:\n\nՇղթան ոսկեգույն, հրաշքի՛ շղթանԲռնկվել է, տե՜ս:\nՆայիր ու ժպտա՜, դու ժպտա՜ միայն`Արևոտ — ու հեզ...\nԵվ թող սո՛ւրբ թվա, որպես կույս հեռունԿապույտ մենության —Արևածագին քրոջ աչքերումԲռնկված շղթան...\n5\nՕղակ-օղակ ոսկեգույն ու հրաշեկ,Օրորվում են ալիքները լճերի:\n— Կապույտ նիրհում սպասումը չմաշե՜ք.Թող արևը մի նո՜ր բախտի լուր բերի:\n\nԱհա ճերմակ առագաստները` ոսկիԱրևի դեմ հարսների պես շիկացած`Օրորվելով, նազանքներով, կողք-կողքի —Ճամփա ընկան դեպի հեռուն ոսկեբաց...\nԴեմը, հեռուն, կապուտաչյա ջրերում,Ոսկենկար դեմքը արև-արքայի —Հուր-ժպիտի ոսկի թերթեր է թափում,Որ լաստերի ճանապարհը զարդարի...\nԱռագաստները, ոսկեգույն քող հագած,Արևելյան հարսների պես նազանուտ, —Օրորվելով ճամփա ընկան թևաբաց`Դեպի ոսկի հեռաստաններն արևոտ...\n6\nՀրոտ, հրաշեկ ոսկին արևի`Հրդեհված հոգու հովն է երևի...\nՀուր հովը հոգու՝ հրդեհված հիմա —Լեռնային վանքի խաչերի վրա:\n\nՓարվիլ է վանքի ոսկեթև խաչին`Ժպտավառ` որպես համբույրն առաջին:\n\nՈրպես կարմրությունն այն այրող, հրոտՀարսնական դեմքիդ` ամոթխած կարոտ...\nՈրպես թափանցիկ կարմրությունն հոսողԱյտերիդ վրա` ոսկեգույն մի շող...\n7\nԵu հավատում եմ հասկի շշուկին, խոսքին —Երբ հագել ես արևի թափանցիկ ոսկին:\n\nՀեռաստանները հացի — ոսկեգույն, ոսկեգույն:\nԴու նայեցիր, ժպտացիր իմ գունատ հոգուն:\n\nԱչքերիդ մեջ, հոգուս մեջ, քո՜ւյր իմ, կա՜ր, քո՜ւյր իմ, կարՈսկու շշուկ, ոսկու փայլ, ոսկու ճաճանչ ոսկեվառ:\n\nԵվ հոսում էր ոսկեծուփ կապույտից դեպի վար`Արտերի գիրկը բերրի` մի հեշտություն հրավառ:\n\nՈւ ժպտում էր բռնկված ոսկին` անշեջ ու անփույթ`Կապույտ հոգուս, աչքերիդ, ու երկնքի՜ մեջ կապույտ:\n\nԵվ հավատում էի ես հասկերի խոսքին,Ու վառվում էր կապույտում արևի ոսկին...\n8\nԱրևը — որպես մի ոսկի թիթեռ:\nԻսկ երկինքը կա — ու կապույտ է դեռ:\n\nԶնգում են թևերն` արնագույն ու վառ.Այրվում է նա — ինչո՞ւ, ո՞ւմ համար:\n\nՎառվում են, վառվում կապույտում անծիրԹևերը նրա ու պսակը հիր:\n\nՈւ ճախրում է նա — մի ոսկի թիթեռ:\nԻսկ երկինքը կա — ու կապույտ է դեռ...\n9\nՈւ թուլացած, ու սփրթնած կմարիԱրևի ոսկին —Վերջին անգամ եզերքի մոտ կամարիԲռնկված կրկին:\n\nՈւ կապույտը` արևի մոտ շիկացած,Վարդագույն —Քո՜ւյր, կփռի դեմքիդ վրա — ամոթխածԿարմրություն:\n\nՈւ կապույտը, ձուլված ոսկուն, հեռուներումԿամարի —Քո՛ւյր, հոգուս մեջ, աչքերիդ մեջ, երկինքներում—Կմարի...\n10\nՈւ կտարածվի մի տրտում մշուշՄանուշակագույն.Կապույտի, ոսկու տրտմունակ մի հուշ —Խանձված հոգում...\nԱրևը ժպտաց, երբ կույս էր հեռուն,Ու գունատ էր դեռ:\nԱրևը անցավ — կապույտ դաշտերում՝Մի ոսկի թիթեռ:\n\nԿապույտը վառվեց, խանձվեց ոսկում,Արևը — անցավ.Արևը — անհուն ու որբ կապույտում`Բռնկված մի ցավ:\n\nԻջնում է ահա մի տրտում մշուշՄանուշակագույն. —Կապույտի՜, ոսկո՜ւ տրտմունա՜կ վերհուշ՝Խանձված հոգում...\nՄԱՆՈՒՇԱԿԱԳՈՒՅՆ\n1\nԿապույտից հետո և ոսկուց հետո,Քո՜ւյր, փռվեց ահա իմ տրտմած հոգում,Որպես երազում ապրած երեկո —Մի խամրած մշուշ մանուշակագույն...\nՀիշում եմ հիմա, որ մի իրիկուն,Ժպտալուց հետո, երբ ոսկի շղթանԸնկավ ամոթխած գիրկը լռության —Փռվեց քո դեմքին, իմ տրտմած հոգումՄի խամրած մշուշ մանուշակագույն...\n2\nԱչքերիդ վճիտ ու թաց կապույտում —Ժպիտը ոսկի.Մայրամուտային մշուշը տրտում՝Այտերիդ վրա.Եվ, որպես շշուկ չքաղված հասկի,Մեր հոգնած սրտում —Սպասումը, որ ցրտաբեր քամինՀիմա կսուրա...\nՍտվերներն իջնում ու փարվում ԷինԴեմքիդ, իմ հոգուն.Մթնում էր հեռուն խանձված հոգու,Որպես իրիկուն.Երազները, քո՜ւյր, երանգներ էին,—Խամրեցին միգում, —Խամրեցին, հանգան մայրամուտայինԻրիկնաժամում մանուշակագույն...\n3\nՈւ տրտում էին քո աչքերը թաց,Ու մթնում էին գույներն իմ հոգում,Երբ վերջին անգամ տրտմորեն ժպտաց,Դեմքդ մշուշում մանուշակագույն:\n\nԵվ քո թաց, վճիտ, ցողոտ աչքերումԼույսի ճաճանչներ ճախրելով անցան —Ու բացվեց հանկարծ միգամած հեռուն՝Քո ջինջ աչքերում — պայծա՛ռ ծիածան...\nՔո՜ւյր իմ, այն մեռնող արև՛ն էր — ժպտաց,Մի վերջին անգամ բռնկվեց միգում,Որ ծիածանե քո աչքերը թացՈւ տրտում հոգիս մանուշակագույն...\n4\nԻրիկուն էր: \nԻրիկնային տրտմությանՀուշն էր հյուսվում — մայրամուտի մի երազ:\nԴու հարազատ ու մոտ էիր ինձ այնքան`Քո աչքերով իրիկնային, ցողաթաց...\nՔո աչքերի ու երկնքի կամարումՃառագայթները, այնքան հե՛զ, այնքան ջի՛նջ,Ճախրում էին, հոգեվարում ու մարում`Համբուրելով ծիածանը ամոքիչ...\nԵվ լույսերը, որ ճախրեցին ու անցան,Իրիկնային ժպիտի մեջ այն վերջին —Անրջացած, երազ դարձած սրբացան,Որպես դեմքը քո լուսավոր — իմ հոգին...\n5\nԱղոթքի պես, երգի պեսՀոգիս ճախրեց դաշտերում.Միայն զգում էի եսՔո հմայքն ու քո հեռուն...\nՄիայն զգում էի, որԵրկինքներում կուսականԲռնկումները բոլորՆվաղեցին ու հանգան:\n\nՀաշտություն էր ու ներումՔո ժպիտը սրբազան _Քո արցունքոտ աչքերումԱնրջացա՛ծ ծիածան...\n6\nՔո՜ւյր, երազներն այրվեցին ու անցան,Եվ ջի՛նջ մնաց քո աչքերում, իմ հոգում —Մի սրբացած, անրջացած ծիածան`Վերջի՛ն սիրո մի լուսավոր ամոքում:\n\nՈւ հիշում եմ առավոտը գունաթափ,Ու կապույտը այն սփրթնած ու անհուն.Ու հիշում եմ, որ քեզ կանչեց մի կարապ,Երբ արթնացար արևծագի դղյակում...\nՈւ հիշում եմ ես երկինքը վարդագույն,Ոսկի վարդեր, որ բացվեցին ու չկան...Ու հիշում եմ իրիկնային երկնքումՀրաժեշտը ոսկեժպիտ կարմրության...\nՈւ հիշում եմ հուր արևը — մի թիթեռ, —Ճախրեց, անցավ, աննյութացավ ու չկա.Իսկ իմ հոգին այնքան հստակ, ջինջ է դեռ —Մի լո՛ւյս ժպիտ լուսաժպիտ աղջկա...\nԻսկ երազներն այրվեցին ու անցան:\nԲայց ջինջ մնաց քո աչքերում, իմ հոգում —Մի սրբացած, անրջացած ծիածան`Վերջին սիրո մի լուսավոր ամոքում...\nՀՐԱԺԵՇՏԻ ԵՐԵԿՈՆ\n1\nՋինջ ճախրում են ղողանջները հորիզոնից — հորիզոն— Ինչ տրտո՛ւմ է, կապույտ աղջիկ, հրաժեշտի երեկոն...\nՏրտմություն ու լույս է իջել քո աչքերում, իմ հոգում.Օրհնե՜նք, օրհնե՜նք այս երկրային հրաժեշտի երեկոն...\nԵվ թող հալվե՜ն, ձուլվե՜ն, մարվե՜ն իրիկնային կապույտումՄեր կույս հոգու իրիկնային սպասումները տրտում:\n\nԵվ զանգերը անրջորեն, հորիզոնից — հորիզոն,Օրհներգելով թող օրորեն հրաժեշտի երեկոն...\n2\nԴու մոտեցար որպես քույր — ու հեռանում ես ահա,Աղոթք դարձած, խնկաբույր — դու հեռանում ես ահա:\n\nԻնչո՞ւ եկար, և ինչո՞ւ անրջացար ու չկաս.Հրաժեշտի մի համբույր — ու հեռանում եu ահա...\nԳուցե սո՛ւտ է սերը այս — հրաժեշտի մի երազ, —Քո՜ւյր, հո՛ւշ դարձած հեռավոր, դու հեռանում ես ահա...\n3\nԴու գնում ես, բայց հոգիս սպասում է քեզ— Կապո՜ւյտ աղջիկ, քո՜ւյր իմ հեզ, դու հետ չե՞ս գալու...\nԵս Ժպտում եմ, որ երկար ճանապարհին չտրտմես.Հոգիս մնաց ո՛րբ այնպես — դու հետ չե՞ս գալու...\nԴու գնում ես, բայց կարծես կայարան եմ եկել ես,Որ հանդիպեմ, քույր իմ, քեզ, — դու հետ չե՞ս գալու...\n4\nԿանցնեն օրերը բոլորԵվ տրտմորեն խոնարհ, գոհ, —Այն Կայանը հեռավորԿհասնենք մի երեկո:\n\nԵվ ցուրտ հովը, որպես քույր,Կարոտակեզ ու գթոտ,Կհամբուրե սիրալիրՄեր աչքերը արցունքոտ:\n\nԵվ զանգերը կարկաչուն.Հորիզոնից հորիզոն,Տրտո՛ւմ կօրհնեն մեր վերջինՀրաժեշտի երեկոն...\nԳԱԶԵԼՆԵՐ\n1\nԿապույտ բաժակը հոգեթով դու խմիր,Սիրտդ լցվի թող հեքիաթով — դու խմի՜ր\nԻրիկնային երկինքը բիլ թող անվերջՀոգիդ լցնի կապույտ կաթով — դու խմի՜ր:\n\nԹող լո՜ւռ լինի. անրջավոր ու տրտում —Կապույտ բաժակը հոգեթով դու խմիր:\n\n2\nԻմ խոսքերը կարկաչում են կապույտում,Կարկաչում են ու կանչում են, կապույտում:\n\nԿարոտներ կան, որ անմարմին ու տրտում —Միայն շշուկ ու հնչյուն են — կապույտում:\n\nԵրազներ կան, որ կարոտներ են միայն,Լո՛ւյս կարոտներ, որ կանչում են կապույտում...\n3\nՈ՞ւմ եմ երգում. ի՞նձ, թե՞ քեզ — չգիտեմ.Իմ երգում ինձ կգտնե՞ս — չգիտեմ:\n\nԹե՞ ես ի՜նձ եմ որոնում, բայց գտնում եմ քեզ.Կորցրե՞լ ենք արդյոք մեզ — չգիտեմ:\n\nԳուցե ե՜ս եմ` քո երգում, գուցե ի՜նձ ես դու երգում.Ո՞ւմ ես երգում. ի՞նձ, թե՞ քեզ — չգիտեմ...\n4\nԿա հոգու մեջ ու աշխարհում — մի ոսկի օղակ:\nԲռնկվում է նա ու մարում — մի ոսկի օղակ:\n\nՈ՞վ չի գտել — ժպտալո՛վ, ժպտալո՛վ —Անդուլ վազքի ճանապարհում — մի ոսկի օղակ...\nԲայց ես ինչո՞ւ, քու՜յր իմ, ինչու տրտմեցի այնքան,Երբ բռնկվեց քո աչքերում մի ոսկի օղակ...\n5\nԴու կապույտը սիրեցիր — չգտար,Սիրտդ դարձավ ձյունաձիր, — չգտար:\n\nԵրկինքներին` հեռավո՛ր, հեռավո՛ր`Դու մանկորեն ժպտացիր — չգտար:\n\nԿո՛ւյր աչքերից` աղոթքո՛վ, աղոթքո՛վ`Մի քիչ կապույտ մուրացիր — չգտար...\n6\nՔո՛ւյր, զանգերի տխրության մի ղողանջ է քո հոգին:\nԴղյակի մեջ մենության — բախտի կանչ է քո հոգին:\nԵվ մենակ է, քույր-աղջիկ, այնքան մենակ ու տրտում.Իրիկնային կապույտում մի ճաճանչ է քո հոգին...\nՈ՞ւմ ես կանչում և ինչո՞ւ. զանգերը ո՞ւմ են կանչում.Բայց չե՛ս գտնի, քո՜ւյր-աղջիկ, թող չկանչե քո հոգին...\n7\nԲոլոր խոսքերն իմ երգում — ճաճանչներ են լոկ:\nԿապույտ միգում — ոսկեգույն ճաճանչներ են լոկ:\n\nՔո աչքերից, քո դեմքից, քո լուսե երկրիցՃառագայթված իմ հոգում — ճաճանչներ են լոկ\nԻմաստ չկա, միտք չկա խոսքերում այս հին,Բայց ինչո՞ւ են ամոքում — ճաճանչներ են լոկ...\n8\nՔո՜ւյր, իմ հոգին լուռ ու տարտամ — մի ստվեր է լոկ,Դղյակի մեջ քո մենության — մի ստվեր է լոկ:\n\nԵթե նայես կճանաչես, կտեսնես հանկարծ,Որ ձևերիդ այնքա՛ն նման — մի ստվեր է լոկ:\n\nԳուցե ժպտաս, գուցե տրտմես, երբ զգաս, որ նա —Եղերակա՛ն երկուության մի ստվեր է լոկ...\n9\nԿղողաջեն օրերը քո — կմարեն.Կկարկաչեն — մի երեկո կմարեն:\nՈւ ղողանջող օրերի մեջ երգվածԵրազները քո լուսաճեմ — կմարեն:\nՀե՛տ կնայես ու կճչաս կարոտից.Ջինջ արցունքներ կճաճանչեն — կմարեն...\n10\nՄենք չգիտենք, քո՜ւյր իմ, մեզ կապույտը ո՞ւր կտանի.Թե լուռ լինենք, լուռ ու հեզ — կապույտը ո՞ւր կտանի:\n\nՆա — տրտմունակ մի կարոտ, նրա անունը սակայնՈ՜չ դու գիտես, քո՜ւյր, ոչ ես, — կապույտը ո՞ւր կտանի...\nԿորցրել ենք աշխարհի ճամփաները հին.Իմ ո՛րբ ընկեր, քո՜ւյր իմ, մեզ կապույտը ո՞ւր կտանի...\n11\nՔո՜ւյր, ղողանջի՛ պես ճախրել ու գնալ, —Հմայված ու հեզ — ճախրել ու գնալ...\nԵրկնքից — երկինք, իրիկվա մովում,Անմարմին, անտես — ճախրել ու գնա՛լ...\nԴեպի Ամենտի եզերքը կապույտ —Քո՜ւյր, ղողանջի պես ճախրել ու գնալ...\n12\nԻնչ տրտում են զանգերը, քո՜ւյր, մայրամուտի, —Զանգերը թաց ու ցողաբո՛ւյր մայրամուտի...\nԱհա կույսերը գնում են աղոթելու.Սգահանդես, տրտում թափոր մայրամուտի...\nԼուսամփոփի պես կախվել է երկինքը բիլՀոգուս վրա — օ, սո՛ւրբ անդորր մայրամուտի...\n13\nՄահը, գիտե՞ս, մի լուսավոր առասպել է, քո՜ւյր,Կյանքը այնքան մեղկ ու անգույն ու անբեր է, քո՜ւյր:\n\nՄահը անուշ, անրջալույս տրտմություն ունի.Կյանքը սակայն շաչող, փախչող, անհամբեր է, քո՜ւյր:\n\nԿյանքի կանչը անկումների ազդարար է լոկ.Մահը սակայն Կապույտ Երկրի մի բանբեր է, քույր...\n14\nԻրիկուն է, քո՜ւյր, — աչքերդ փակի՜ր,Հոգնաբեկ, տխուր, — աչքերդ փակի՜ր:\n\nԹարթիչներդ թող չթարթեն միգում.Միգամած ու խոր աչքերդ փակիր:\n\nԿոպերիդ տակ թող երազս թաղեմ.Իրիկուն է, քո՜ւյր, — աչքերդ փակի՛ր...\n15\nԴիր մատներդ կույս՝ աչքերիս վրա, —Հոգեվար հոգուս — աչքերիս վրա...\nՀոգնեցի կապույտ մշուշից, մովից.Դի՛ր մատներդ լույս — աչքերիս վրա...\nՄահու պես քնքուշ դի՛ր մատներդ սուրբ —Խոնջացած, անհույս աչքերիս վրա...\n16\nԻրիկունը ու կապույտը կանչեցին, քույր, —Ճամփա ընկանք ոտաբոբիկ, երկնայի՛ն քույր...\nՈւ գնում ենք դեպի Հավերժը ամոքիչ.Մահն է թեթև՛, մահն է բարի՛, անմարմին քույր...\nԵտ չնայե՜ս, ետ չնայե՜ս թաց աչքերով,Դու իմ վերջի՛ն, իրիկնայի՛ն, աստղայի՛ն քույր...\n17\nՈրքան ցավ կա, որքան ցա՛վ կա այս կարոտում իրիկնային,Ինչ տենչում ենք մի՞թե կտա այս կարոտը իրիկնային...\nԹաց աչքերդ հովն է շոյում շիրիմների փսփսուկով.Թաց աչքերի՛դ գուցե գթա այս կարոտը իրիկնային...\nՀսկումների պահը սուրբ է.ժպտա՜, ժպտ՜ա, մահացող քույր,Որ չհանի՛ քեզ Գողգոթա այս կարոտը իրիկնային...\n18\nԹող ապրի հոգին — կապույտ վանդակում.Կան գանձեր անգին — կապույտ վանդակում:\n\nԴու — ծարավ աղջիկ, կապույտը — գինի.Դու — արբած մի կին — կապույտ վանդակում:\n\nԻ՞նչ պիտի անես, ի՞նչ պիտի անես,Երբ թափվի գինին կապույտ վանդակում...\n19\nՄարում է հոգիս, քո՜ւյր, քո աչքերում ու մեռնում է նա:\nՄթնում է ահա քո կապույտ հեռուն — ու մեռնում է նա:\n\nՄեռա՜ծ, մարած աստղ՝ նա ինչո՞ւ ընկավ երկինքները քո.Նա ինչո՞ւ վառվեց երկրի խավարում — ու մեռնում է նա:\n\nՇողի պես վերջին, աստղոտ երկնքից ընկած շողի պես`Աչքերիդ վճիտ ցո՜ղն է համբուրում — ու մեռնում է նա...\n20\nԻրիկնային քո՜ւյր իմ հեզ, մեռելի՛ պես դու անցի՜ր,Թող զանգերը օրհներգեն ու օրհնե՜ն քեզ, — դու անցի՜ր:\n\nՎարդե՛ր թափեմ արծաթե, արծաթե աստղեր`Դիակառքիդ, հոգո՛ւդ մեջ, դագաղիդ մեջ, — դու անցիր...\nՄահատեսիլ ու անդարձ, օրերիս պես մի՛ֆ դարձած,Անվերադա՛րձ, համրընթա՛ց, սգահանդե՛ս դու անցիր...\n21\nԿապույտ կարոտը գուրգուրեմ ու լռեմ.Աղոթք անեմ, խունկեր բուրեմ — ու լռեմ:\n\nԱյն կարոտը, որ աչքերդ տվեցին,Քո՜ւյր, հոգուս մեջ ողջագուրեմ — ու լռեմ:\n\nԱյն կարոտով իրիկնային ու անուշ —Բոբիկ ոտքերդ համբուրեմ ու լռեմ...\n22\nՇրթունքներիդ հոգեվարքն է, քույր իմ, հեզ —Աղո՜թք արա, որ աստղերի մեջ թաղեմ:\n\nՔույր, շրթունքներդ արևին չերկարե՛ս.Շունչդ սուրա, որ աստղերի մեջ թաղեմ...\nՇրթունքներիդ դիակառքով, քույր իմ, եսՀոգի՛ս, տարա, որ աստղերի մեջ թաղեմ...\n23\nՍիրո երգի կորած տողն ես հոգուս համար,Սո՛ւրբ է կարոտդ` մոխրագես հոգուս համար:\n\nԴու մի՛ֆ դարձած ու սրբացած մեռելներիՍուգը տոնող տրտում քո՜ղն ես հոգուս համար:\n\nԻրիկնային մեռելոցի այս սուրբ պահուն —Հի՛ն Կարոտի վերջին դողն ես հոգուս համար...\n24\nՔեզ կհասնեմ, քո՜ւյր իմ, ես — Ամենտի Երկրում:\nԵրբ հուշ դարձած կքնես — Ամենտի Երկրում...\nԿհամբուրեմ, ջի՛նջ այնպես, շրթունքներդ ես,—Կհամբուրեմ, քո՜ւյր իմ քեզ — Ամենտի Երկրում...\nՄեռած աստղի լույսի պես, որ ժպտում է մեզ —Դու իմ հարսը կլինես-Ամենտի Երկրում...\n25\nԿմոտենանք մի իրիկուն Հավերժական ԿապույտինԿմոտենա երկրի հեռուն Հավերժական Կապույտին...\nՎերջի՜ն սիրով կհամբուրեմ քո ոտները հոգնաբեկ.Դու կմեռնես`նայվածքդ հեռուն`Հավերժական Կապույտին...\nԵվ մարմինը քո խնկաբույր — հնամենի խունկեղեգ —Կայրեմ որպես զոհաբերում — Հավերժական Կապույտին...Կարս 1916\nՄոսկվա 1917\nՈՂՋԱԿԻԶՎՈՂ ԿՐԱԿ\n1919-1920\nԻՐԻԿՈւՆԸ\n1\nՆո՜ւյնն է կարոտս հիմա՝ անսփոփ ու որբ.Նո՜ւյնն է աշխարհը վառվող ու արևը բորբ:\n\nՆույնն է երկինքը կապույտ ու լճակը ջինջ —Եվ չի՜ փոխվել իմ սրտում, իմ հոգում — ոչինչ:\n\nՆույնն է սերը` կրակված իմ սրտում հիմա՝Նո՜ւյն կարոտը անսփոփ ու անունը — Մահ:\n\n2\nՀուրը լափում է հիմա սուրբ մարմինը քո:\nՇուրջդ մութ է, շուրջդ — մահ, — երեկո:\n\nԿոպերի տակ քո փակված, կրակուն,Այրվում է քո հոգին կրակում:\n\nՀուրը լիզում է տարփոտ շրթերով դեղինՔո երկնագույն աչքերի, քո սրտի ուղին:\n\nՀուրը լափում է հիմա սիրտդ աղջկա —Շուրջդ մութ է, շուրջդ — մահ, — ու փրկում չկա...\n3\nԴեպի երկինք է տանում ճանապարհը հին:\nՔո հմայքն եմ ես երգում այս երգում կրկին:\n\nՔո հմայքը հեռավոր, քո հմայքը կույս, —Նորի՜ց ժպտում ես ահա կարոտած հոգուս:\n\nՔո ժպիտն եմ ես տեսնում արևի հոգում,Քո ժպիտը վարդագույն — իրիկվա միգում:\n\nՀու՜ր է դարձել ու կրակ քո ժպիտը հեզ —Քե՜զ եմ նետում ես նորից սիրտս ողջակեզ:\n\nԹող բորբոքվի՜, թող վառվի՜ կրակուն —Քո արնաշաղ, քո կարմիր կրակում: \n—\n4\nՀրափթիթ վարդերի ոսկեշաղ, մաքուր,Գարնանային երեկո է քո մարմինը, քո՜ւյր:\n\nԳարնանային երեկո է, ուր արևը հիրՄայր է մտնում` արնաշաղախ ու կարմի՛ր, կարմի՛ր:\nՈւ սուրում է, կարծես հեռու աշխարհից ուրիշՔո մարմինի բույրը, որպես այրված հաշիշ:\n\nՀովը սուրաց, գիշերն ընկավ... \nՈւ դառնում է, ախ, —Քո մարմինը — հրափթիթ վարդերի դագաղ...\n5\nՕրերը, որ գնացին, չե՜ն դառնա հիմա:\nՕրերը մեզ բերեցին մենություն ու մահ:\n\nՏխրություններ, որ կյանքում այս` անուն չունին.— Մո՛ւթ էր տագնապը հոգուս, ու կարոտը՝ հին:\n\nԴաշտերի մեջ երկրային, հեռավոր ու մոտ,Մեզ չէր ժպտում ո՜չ մի լույս ու կրակ աղոտ:\n\nՉգիտեիր, սի՜րտ իմ, որ` խավարում հեռվիՊետք է երկրի՜ կրակով քո հեռուն վառվի:\n\nԲռնկվել է, սի՜րտ իմ, տե՜ս, քո հեռուն հիմա —Շուրջդ խավար է սակայն, ու մշուշ, ու մահ...\n6\nԿապույտ աչքերդ ահա — աներազ ու պաղ,Երկինքնե՛ր են — անարև, անուրախ:\n\nԵրկինքներ են, ուր արև ու կրակ չկա —Կապույտ աչքեր մի մեռած, մարած աղջկա:\n\nՈւ խաչել են քո կրծքին ճերմակ ձեռքերդ շուշան.Ծաղիկներ են — արևին չհասան...\nԷլ աչքերդ երկնագույն չե՜ն ժպտում հիմա.Դու պառկել ես դագաղում — քո՜ւյր իմ, Մահ...\n7\nԿապույտ կարոտը մեռավ: \nԽառնվեց հրին:\nԱրևի շողքը ահա զարկել է սարին:\n\nՈրպես հսկա ադամանդ, տե՜ս, գագաթը ձյունԲռնկվել է իրիկվա կապույտի միջում:\n\nԲո՜ց է դարձել ոսկեգույն — չի՜ հալչում սակայն.Գագաթներում հուշ դարձող երազներ չկան:\n\nՀուշ չի՜ դառնա ձյունը` ջինջ գագաթի վրա՝Սիրտս — սառույց, սիրտս — ձյուն, — կրակի քուրա...\n8\nԱյս աշխարհում իրիկնային, ուր ապրեցիր միայն մի ժամ,Հրա՜շք էր, սիրտ, հրափթիթ ծաղկումը քո հրաշուշան:\n\nԲայց որբ հոգիս, կարոտիս պես աստեղահև ու խելագար՝Մի՜ այլ կյանքի փայլ էր կարծես, փա՜յլ էր կարծես, կարծես չկար:\n\nՓայլ էր հոգիս` շառագունված իրիկնային քո երազումՈւ կարոտով անմխիթար լույսի մասին երգ էր ասում:\n\nՈւ որբ հոգիս քո կարոտում հավերժորեն մխա՛ց, մխա՛ց,Որպես կարմիր մի ողջակեզ` արյունոտված, հրե մի խաչ:\n\nԴու ծաղկեցիր, սի՜րտ իմ, որպես հրափթիթ, կարմիր գարուն —Նա հո՛ւշ դարձած ցնդե՛ց, կորավ իրիկնային այս աշխարհում...\n9\nԿապույտ կարոտը ոչինչ, մեզ ոչինչ չտվեց:\nՄութ է խորհուրդը կյանքի, ու անհուն, ու մեծ:\n\nՄութ է խորհուրդը կյանքի, բայց կյանքի մթումՀազա՛ր հրդեհ կա հոգու ու հազար խնդում:\n\nԵս հասկացա ու գիտեմ, որ աշխարհը միԵ՜րգ է հնչեղ, հրաշունչ — հրաշունչ, քամի:\n\nՋե՛րմ քսվում է մեր հոգու շրթերին պապակ.Որքա՛ն դռներ կան հոգում` հեռավոր ու փակ...\nԵրկինքնե՛ր կան մեր հոգում` անապակ ու ջինջ —Կապույտ կարոտը սակայն չտվե՛ց ոչինչ...\n10\nԿապույտ լճի վրա, բացերի մեջ պարապ,Օրորվում է ահա մի սպիտակ կարապ:\n\nՎարը, որպես երկինք, լիճն է ծփում օրոր, —Վերը, որպես մի լիճ, կապույտ երկինքն է խոր:\n\nԾի՛ր ու սահման չկա, չկա երկինք, երկիր, —Հոգիդ փռի՛ր արձակ, ո՜ղջ աշխարհը գրկիր...\nԱնրջորեն ապրի՜ր տիեզերքում հրափ —Որպես անդարձ մի երգ, որպես ճերմակ կարապ...\n11\nԽինդ կա հիմա իմ հոգնած սրտում.Խինդ կա հիմա — այս վառվող արտում:\n\nՀեռու հրով կրակված, երազուն՝Օրորվում է` հոգնաբեկ ու հասուն...\nՔո՜ւյր է հովը` անմարմին ու անշուք,Երգը նրա — կարոտի մի շշուկ...\nԵրգ է ասում հասկերին միգամած,Երգ է ասում` քաղցրաձայն ու կամաց: \n—\nԱրտը հրա՛շք է կարծես երազում —Ու ծփում է` հոգնաբեկ ու հասուն...\n12\nԻմ հեռավոր, իմ հեռու եզերքումԿարծես գնում եմ հիմա ու երգում:\n\nՀովը շոյում է թեթև իմ աչքերը թացՈւ թռչում է` սրաթև, սրընթաց:\n\nՍիրո խոսք է իմ սրտին փսփսում,Ժամանակն է` երազուն ու հոսուն...\nԺամանակն է, որ անցավ — ու չկա.Տրոփում է, որպես սիրտ աղջկա:\n\nՔա՛ղցր կանչում է դեպի օրերի հեռուն. —Որքան խի՛նդ կա այս հեռու դաշտերում...\n13\nՑորենների արտի վրա հրաբորբոք,Անցնում է մի իրիկնային կարմիր մորմոք:\n\nՀով է կարծես, կարմիր մի հով, հրե մի սյուք,Որ անցնում է, հրաբորբոք, հրաշշուկ:\n\nՎերը, հեռուն, արյունամած հորիզոնում,Մեկը կարծես — հրե մի մարդ — զո՜հ է անում:\n\nԵրկնից իջած հորիզոնի գծի վրա —Վառել է մի ոսկեբոսոր, կարմիր քուրա:\n\nՈւ քուրայից կարմի՛ր, կարմի՛ր հոսում է վար`Արտի վրա` մի խնդություն արևավառ:\n\nՋերմ ծփում է արտի վրա հրաբորբոք,Որպես հեռո՛ւ մի խնդության կարմիր մորմոք...\n14\nՏունս դաշտում հեռու սպասում է հիմա:\nՇուրջը մութ է ու մուժ — կարմիր մշուշ ու մահ:\n\nՏունս թողած հեռուն, թողած խոնջենք ու սեր —Ես գնում եմ դեպի մահացում ու գիշեր:\n\nԲայց կարոտս հիմա — հրափթիթ մի վարդ —Բռնկվել է միգում ու վառվում է զվարթ:\n\nՈւ վառվում է հոգիս տառապանքով անուշ,Տունս թողած հեռուն, որպես ցնդած մի հուշ:\n\n15\nԴեռ մայր չի մտել երկնքումԱրևը` արյունոտ ու կարմիր.Դեռ չի՜ մոխրացել իմ հոգումՔո վերջալույսը կարմիր:\n\nՎառվում է՝ արյուն ու կրակ,Փռել է արնահոտ մի փոշի.Վառվում է ու իջնում արագ —Աշխարհը թողնելով ուրիշի:\n\nԳնում է, բայց կրկին պիտի գա՝Ա՛յլ կյանքի ժպիտով ու երգով,Գնում է — ու կրկին պիտի գա —Բայց մի այլ — մի ուրիշ կրակով:\n\n16\nԵս լռել եմ հիմա, խոնարհվել եմ հլու —Սի՜րտս գիտե միայն` արշալույս է գալու:\n\nՍիրտս գիտե հիմա` պիտի իջնի գիշեր,Պիտի մեռնի, մարի ամեն կարոտ ու սեր:\n\nՄութը պիտի իջնի ու աշխարհը այս հինՊիտի ցնո՜րք դառնա, պիտի գգվի մահին:\n\nՊիտի ցնդի, մարի, որպես հեռու մի հուշ —Մինչև կարմիր վառվի արշալույսը անուշ:\n\nՄինչև վառվի մուժում արևը հուր, հզոր —Ու նո՛ր փայլով խնդա հորիզոնը բոսոր:\n\nՍիրտս գիտե հիմա, որ արևը մեր այս —Փայլ է ուրի՛շ կյանքի, ուրիշ կյանքի երազ:\n\nՊիտի իջնի, մարի երկինքներում բոսոր —Որ արթնանա նորից` հեռավոր ու հզոր:\n\n17\n...Մայրամուտի այս սուրբ, հրակարմիր միգում,Բորբ արևի վառվող, ողջակիզվող հոգում,Որպես անդարձ երազ, որպես անցած մի հուշ —Մոխրանում է ահա քո մարմինը անուշ:\nՈրպես կարմիր մի վերք, մի արնագույն քուրա,Բռնկվել է ահա հորիզոնի վրա,Այրվում է, որպես իրիկնային մի սեր,Ու գնում է դեպի մայրամուտ ու գիշեր...\nՍի՜րտս է կարծես մխում,Սիրտս — մաքուր, զվարթ,Սիրտս — երկնի մովումԿարմիր բացված մի վարդ:\nԱյրվում է, բոսոր,Վա՜ր է իջնում արագ —Հրաբորբոք, հզորՍիրտս` կարմիր կրակ...\nՍի՜րտս — արև, սիրտս — գարուն,Հրի՛ բաժակ ու սիրո, —Իրիկնային այս աշխարհում —Քա՛ղցր զոհ...\n* * * * *\t*\t*\t* * *\t\nՑերեկների թույնը բոսորՍի՜րտ իմ, տա՛ր, սի՜րտ իմ, տար, —Թող տարածվի գիշերը խորՈւ արդա՛ր:\n\nՄա՜յր մտի՜ր, սի՜րտ, ու ծածկվիր —Խավարո՛ւմ, խավարո՛ւմ.Հո՜ւշ է կյանքը, ոսկի՛ մոխիրՈւ մարում:\n\nՄա՜յր մտի՜ր, սի՜րտ, կարմի՜ր երազ,Երկինքներում ցուրտ ու սին, —Որ վաղը, սեգ, դու բարձրանասԱրևի՛ հետ միասին...\n* * * * * * * * * * *\n18\nԱրևն իջավ: \n— Մոտ է ծիրին: \n—Փա՛ռք հրաշեկ երկնավորին:\n\nՆա չի՜ տանի դեպի կորուստԶո՜հ է նա մեզ` վառված վերուստ:\n\nԱրևը — մի ոսկի հրաշք,Հրե մի սիրտ, հրե մի աչք:\nԱրևը, որ խե՛նթ է հիմա,Արևը — կյանք, արևը — մահ:\n\nՆա է տալիս թախիծ ու թույն,Կարմիր ժանտախտ, հիվանդություն:\n—Բայց զո՜հ է նա` վառված վերուստ —Ու չի տանի դեպի կորուստ...\n1918, II — III\nՎԵՐԱԴԱՐՁ\n1\nԵրբ երկնքի մովում վերջին աստղը հանգավ՝Նա իր տունը թողեց ու ճանապարհ ընկավ:\nԴեմը` դաշտն էր հերկած` արգավանդ ու խոնավ,Վերը, հեռո՛ւ-հեռուն, որպես հրե մի նավ,Առագաստը փռած, հրամանված ու հիրԲարձրանում էր հեռու արեգակը կարմիր:\nԶով էր դաշտում, չկար դեռ տագնապ ու կրակ,Ու քայլերով թեթև նա գնում էր արագ,Հեռանում էր անդարձ, անսփոփ ու լռինՈւ նայում էր հեռու հորիզոնի ծիրին:\nՏարօրինակ, մենակ, սրտում կարոտ ու հուր`Նա գնում էր արագ ու երգում էր տխուր,Ու նայում էր հեռու հորիզոնի ծիրինԵվ լսում էր մի ձայն, որ կանչում էր լռին:\nՀեռուներից կապույտ մեղմ կանչում էր նրանՄի հեռավոր ընկեր, կարոտակեզ մի ձայն, —Մեղմ կանչում էր նրան դեպի երկնի հեռունՈւ սուլում էր նրան մոռացում ու գարուն:\n\n2\nՈւ քսվում էր անուշ հովը նրա դեմքին,Համբուրում էր նրան, որպես սիրող մի կինԳուրգուրում էր նրան, աներևույթ ու մութ,Ու կանչում էր դեպի հեռուները կապույտ:\nՆա գնում էր թեթև, որպես անփույթ — ուրուՈւ ձգվում էր ուղին դաշտում — հեռո՛ւ, հեռո՛ւ,Ոլորվում էր անվերջ, որպես անդարձ մի երգ,Որ դաշտերը թողած, թողած հովիտ ու հերկ,Սեգ լեռների միջով, ոլորտներով վերինԽառնվում է հեռու հորիզոնի ծիրին: \n—Ու կանչում էր նրան կարոտակեզ մի ձայն,Շշուկներով անուշ նա ասում էր նրան.«...Ամեն տագնապ ու հոգս թողած երկրի հողին՝Քայլի՛ր, քայլի՛ր անվերջ, կարոտներիդ ուղին.Մի կարոտ է հոգիդ, հեռու աստղի մի փայլ —Քայլի՛ր, քայլի՛ր անվերջ, հավերժասե՛ր եղբայր...Արեգակը, կարմիր, կբարձրանա հիմաՈւ կփռե հովտում կարմիր տագնապ ու մահ,Խե՛նթ կխնդա վերից` տռփասեր ու զազիր —Քայլի՛ր, քայլի՛ր անվերջ ու լեռները հասիր:\nՀովիտներին թողած ամեն տագնապ m հուշՏա՛ր լեռների հովին կարոտներդ անուշ,Որ դաշտերի կարմիր, աղետաբեր մուժումՉխառնվի հոգիդ ուղիների փոշուն»...Ու քայլում էր շտապ, սրտում ուրի՛շ մի հուր,Հեռանում էր անդարձ ու երգում էր տխուր,Ու քսվում էր քամին նրա տխուր դեմքին,Համբուրում էր նրան, որպես սիրող մի կին...\n\n\n\n\n\n3\nԻրիկունն էր արդեն փռվել շուրջը նրա,Երբ նա նստեց ձյունե ճանապարհի վրա:\nՃանապարհը` կապույտ` ոլորվում էր առաջՈւ լեռնային մաքուր պտույտներով սառած`Վե՛ր էր ձգվում անվերջ` խորհրդավոր ու մութ`Ու կորչում էր հեռու երկնքի մեջ կապույտ:\nԼո՛ւռ էր շուրջը այնպես: \nՉկար շշուկ ու ձայն:\nԻրիկուն էր, ու զով լռություն էր միայն:\nՀովը քսվում էր պաղ նրա հոգնած ուսինՈւ պատմում էր հեռու երկինքների մասին...Բայց չէր լսում կարծես նա խոսքերը նրա —Հոգնություն էր իջել նրա հոգու վրա:\nՈւ թվում էր նրան, որ քայլել է մի դար...Լո՛ւռ էր շուրջը այնպես, շուրջը ոչ ոք չկար:\nՈւ թվում էր նրան կյանքը հեռու մի հուշ,Որ ցնդել է արդեն ու դարձել է մշուշ...Ցուրտ էր շուրջը այնպես, լուռ էր շուրջը այնքան—Ու վար նայեց հանկարծ նա աչքերով տարտամ:\n— Վարը, որպես հեռո՛ւ, անդարձ կյանքի մի հուշ՝Տարածվել էր մի նուրբ ու թափանցիկ մշուշ:\nՄայր էր մտնում հեռուն արեգակը բոսորՈւ ժպտում էր կարմիր, հեռավոր ու հզո՛ր...Ու կարմրածոր վառվող, կարմիր սրտից նրաՎար էր ծորում` թմրած հովիտների վրա՝Ջերմ արյունը նրա կաթիլներով հրկեզ —Ու վառվում էր դաշտում, հրդեհվում էր կարծես:\nՈւ արյունը նրա իրիկնային մուժումԽառնվում էր հեռու ուղիների փոշուն...\n4\nՆա նայում էր մեռնող արեգակի հրինԵվ, չգիտեր ինչո՞ւ, արտասվում էր լռին:\nՍիրտը զարկում էր խուլ, որպես ջարդած մի զանգՈւ անցնում էր հոգուց մի հրաշունչ հոսանք:\n— Որպես վառվող մի սիրտ, ողջակիզվող կրակ,Մայր էր մտնում հեռուն արեգակը հրակ,Որ գիշերից հետո, որպես հրե մի վարդ,Նորից վառվի ծիրում ու բարձրանա զվարթ —Եվ լափվելով անվերջ իր կարմրակեզ հրից`Երկինքների մովում ողջակիզվի նորից —Որ դաշտերին խոնավ, ճահիճներին ճղճիմՏա՛ իր վառվող հոգու ոսկիները վերջին...Նա լալիս էր անօգ, երբ սրտաբեկ զգաց,Որ բռնկվեց սրտում արնաշաղախ մի կայծ:\nՈտքի ելավ հանկարծ, շուրջը նայեց մի պահ —Լո՛ւռ էր շուրջը այնպես, լռություն էր ու մահ:\nՀովը նորից քսվեց նրա հոգնած ուսինՈւ փսփսաց հեռու երկինքների մասին...Բայց չլսեց նրան: \n— Սրբեց աչքերը թացԵվ արևի՜ հրին կարոտակեզ ժպտաց:\nԵվ հայացքը հառած արեգակի շողին —Նա ժպտալով բռնեց վերադարձի ուղին...Եվ վայր իջավ արագ հեռուներից պարապ —Ու ճչում էր հոգին, որպես մեռնող կարապ,Սեգ լեռների վրա, լուրթ երկնքի միջումԳովքն էր երգում մահի, որպես մեռնող թռչուն:\n— Մայր էր մտնում հեռուն արեգակը հրակ —Ու քայլերով թեթև նա իջնում էր արագ,Որ համբուրե այնտեղ, հովիտներում ճղճիմ,Բորբ արևի թողած ոսկիները վերջին...\n1918 հուլիս\nԱՌԱՎՈՏ\n1\nԻմ անցած օրերի պես,Հնացած օրերի պես,Ես արդեն հեռացել եմ,Հնացել եմ ես.Ես արդեն հնացել եմ,Ես արդեն հիմա ծե՛ր եմ,Հեռացել ու անցել եմ—Ծերացել եմ ես:\nԲայց այս վառ օրերի մեջ,Երբ հողմերն աղմկում են,Աղմկում ու երգում էԱնցած սիրտը իմ.Ես կարծես դեռ ջահել եմ,Ինձ կարծես հմայել են,Եվ իմ սիրտը պահել էԿրակները հին:\n-\nԱխ, գիտեմ, որ այդ դո՜ւ ես,Որ այդպես հմայում ես,Հմայում ու նայում եսՕրերում այս հուր.Դու անուշ կարկաչում ես,Դու կանչող մի հնչյուն ես,Կարկաչում ու կանչում ես,Չգիտեմ, թե ո՞ւր:\n\nԵվ հիմա ես լսում եմ,Որ վերջին երազում իմՔո կարոտն սկսում էԻմ հոգին հուզել—Ես կարծես ծերացե՛լ եմ,Ծերացել ու դարձել եմՈւ նորի՛ց երազել եմԿարոտանք ու սեր...\n2\nՕրերը հուր են հիմա,Օրերը հողմ են հրե:\nՔաղցր է կյանքը, որպես մահ,Քաղցր է աշխարհը հրե:\nՈ՞վ գիտե` ո՞վ է վառելՀուրը, հրդեհն այս հսկա,Ես գիտեմ` դո՜ւ ես վառելՀուրը, հրդեհն այս հսկա:\n\n3\nՀնչում են խոսքերը, բառերը,Հանգերը, վանկերը բոլոր,Երբ քաղցր կարոտդ վառել էՍրտիս մեջ նոր սեր ու օրոր:\nՍրտիս մեջ վառվել է, վառվում էԿարոտդ անուշ ու հրկեզ —Իսկ դուրսը հողմի պես տարվում ենՕրերը շեշտով այս երգիս:\n\nՕրերը փրփուր են, ալիք են,Ծփում են փրփուր առ փրփուր,Հողմի պես թռչում է գալիքը —Հուզվում են օրերը պուրպուր:\n\nՀուզվում ու ծփում են օրերը,Ինչպես իմ երգերը բոլոր,Երբ քաղցր կարոտդ վառել էՍրտիս մեջ նոր սեր ու օրոր:\n\n4\nՀնչում են օրերը, կանչում են,Օրերը — կարմիր ու բոսոր.Օրերը ղողանջ ու հնչյուն են,Զնգում են` հրե ու հզոր:\n\nՈւ սիրտս զնգում է, զնգում է,Թռչում է` կրակ է ու բոց.Լսո՞ւմ ես սրտի իմ զնգունը,Լսո՞ւմ ես, լսո՞ւմ ես, թե ոչ...\nԿրա՜կ կա սրտիս մեջ, կրա՜կ կա,Հրդեհ է՝ վառվում է հրկեզ.Գալիքը կուզեմ որ արա՜գ գա —Անդարձ է կարոտը երգիս:\n\nԿուզեմ որ կյանքի մեջ գալիք այնԵրգերս զնգան ու հնչեն —Կուզեմ որ լսե, ա՛խ, գալիքըԵրգերս այս վառ ու հնչեղ...\n5\nՆո՛ր է կարոտս հիմա. հուր է կարմիր ու հրդեհ:\nՆո՛ր է հմայքը, որով դու ուզում ես կախարդել:\n\nՀո՜ւր ես դարձել ու կրակ, փայլ ես կարմիր ու փրփուր,Ինչպես օրերը այս տաք, ինչպես օրերը պուրպուր:\n\nՇուրջդ օրերը վառվում ու հոլովվում են արագ՝Օրերը տո՛թ ու այրող, ինչպես նայվածքդ հրակ:\n\nԻնչպե՞ս երգեմ, չգիտեմ, կարմիր հմայքը քո այս,Ինչպե՞ս ասեմ աշխարհին, որ աշխարհում արդեն կաս...\n6\nԿանչում են` դարձի՛ր, դարձի՛ր —Օրերը՝ անցած, լազուր, —Բայց նո՛ր է իմ դեմ անծիրԱշխարհը հրահզոր...\nՈւ շուրջս արդեն հիմաՇեփո՛ր է հնչում ու շե՛ր.Շե՛փոր է ամեն մի մահ,Ամե՜ն վերք — հրե մի սեր:\n\nԿանչում են` դարձի՛ր, դարձի՛ր,Օրերը — իզո՛ւր ու զուր.Բացվել է իմ դեմ անծիրԱշխարհը հրահզոր...\n7\nԴու հրե մի ուրու ես, աղջի՜կս,Դու մոտիկ ու հեռու ես այնպես:\nԴու փրփուր ու պուրպուր մի աղջի՜կ ես —Ու մոտիկ ու հեռո՛ւ ես այնպես:\n\nՔո փայլով դու վառել ես երկիրը,Կարոտով ու փայլով քո անուշ.Քո կարոտը վաղո՛ւց ես երգել եմ —Քո կարոտը ու փառքը անուշ:\n\nԴու հիմա կարկաչում ես, կանչում ես,Երերում ես հրե օրերում.Դու կարմի՛ր քայլերգի մի հնչյուն ես —Կարկաչում ու կանչում ես հեռու...\n8\nԵս հաճախ մտածել եմ, զգացել եմՕրերում այն անգույն ու անել,Որ քո փայլը անհուն ու անծիր իմՏխրությունն ու կարոտն է ծնել:\n\nՈր քո փայլն հղացել է օրերում այն,Երբ ամե՜ն փայլ մեռնում էր հրում.Իսկ հիմա այն օրերը հեռո՛ւ են,Այն օրերը տամուկ ու տրտում:\n\nԵվ հիմա ոսկեփայլ դու շիկնե՛լ եսՕրերում այս այրող ու անգին, —Ու տալի՛ս եմ ահա շշուկներսՔո այրող, քո անուշ կրակին...\n9\nԲրո՜նզ ես, հո՜ւր ես,Բրոնզե սո՜ւր ես,Բրոնզե փա՜ռք ես,Բրոնզե փա՜յլ —Բայց դու զո՛ւր ես,Ախ, իզո՛ւր եսԿոտրում սուրսԱրևառ:\nԻնչպես քաղցրՄեր երգերը —Մեր վերքերըՀրաբույր —Դու միշտ նո՛ր ես,Ու հզո՛ր ես,Ու բոսո՛ր ես,Քաղցր քո՜ւյր...\nԲրո՜նզ ես, հո՜ւր ես,Բրոնզե սո՛ւր ես,Բրոնզե փա՛ռք ես,Բրոնզե փայլ —Բայց ափսո՛ս որԴու հեռո՛ւ ես —Դու ուրու եսԱրևառ...\n10\nՈւ վառվո՛ւմ է օրերում սիրտս, որպես ողջակեզ.Ջե՛րմ հողմերում ու հրում քե՛զ եմ տեսնում հիմա ես:\n\nՓռել ես հուրդ ոսկի, վառել ես կյանքը մթար,Վառել ես սիրտս` խոսքի կարկաչներով արևառ:\n\nԲա՛ց ես թողել հողմային քո նժույգները կարմիր,Որ հրդեհեն կյանքը հին ու քաղաքները մարմար:\n\nՈւ թռչում են սրընթաց քո նժույգները հիմա —Քա՜ղցր է աշխարհը սրտիս, քաղցր է կյանքը, որպես մահ...\n11\nԿարմիր նժույգները թռչում են սրընթաց,Կարմիր նժույգները` բաշերը փրփուր,Վառվում, բոցկլտում են պայտերը նրանց,Պայտերը սփռում են բոցկլտուք ու հուր:\n\nՎառվել է երկիրը կարմիր կրակով.Կարմիր նժույգները վառե՛լ են երկիրը, —Թռչում են — հողմի՜ պես — անընդհատ շարքով,Ամեն տեղ — երաշտ է, տագնա՜պ է, գրգի՜ռ է:\n\nԴոփում են պայտերը, կայծկլտում են վա՛ռ,Կայծերը նետի՜ պես ճեղքում ե՜ն գալիքը.Հողմի մեջ փլչում են շենքերը մարմար.Ամեն տեղ հրդեհ է, ու հուրը — բարիք է:\n\nԹռչո՛ւմ են, թռչո՛ւմ են անվերջ, սրընթացԿարմիր նժույգները, բաշերը — փրփուր,Վառվում, հրդեհվում են հետքերը նրանց —Կարմիր նժույգները հրդեհ են ու հուր...\n12\nՍրտիս մեջ մղկտում է կարոտը,Սրտիս մեջ մորմոքում է մարմանդ.— Աշխարհը հեկեկանք է, կարոտ է,Սրտիս մեջ մորմոքում է մարմանդ:\n\nՆայում եմ՝ օրերի մեջ, հրի մեջԵրում է, երերում է պատկերդ.Այնպես դու հեռացել ես, հեռո՛ւ ես,Հեռո՛ւ է, հեռանում է պատկերդ:\n\nՕրերը թևավոր են, թռչո՛ւմ են.Թռչում ես` թևավոր ես, ուրու ես: \n—Կարոտս օրերի հետ թռչում է —Բայց միշտ դու հեռանում ես, հեռո՛ւ ես...\n13\nՃամփա եմ ընկել ես մենակ,Քայլել եմ` դարե՛ր ու դարե՛ր:\nԵրգում է սիրտս մանուկ —Փլչում են շենքերը քարե:\n\nՀեռո՛ւ է տունս: \n— Հեռո՛ւ:\nՈ՞ւր է, ինչո՞ւ է... \nՀիմաՇուրջս գալարք է հրի.Շուրջս մրրիկ է ու մահ:\n\nՀողմը ոռնում է հեռուն.Հուր է` թռչում է արագ:\nՍիրտս տվե՛լ եմ հրին, —Սի՜րտ իմ, կարոտ ու կրակ...\nԳնում եմ: \nՈ՛ւր եմ... \nԻնչո՞ւ: \n—Շուրջս գալարք է հրի:\nՇուրջս քայլերգ է հնչում: \n—Հեռո՛ւ է տունս, հեռո՛ւ...\n14\nՀուշի պես թել մի բարակԿապում է սիրտը իմ քեզ. —Երկի՜ր իմ, սիրտդ արդյոքԶգո՞ւմ է հուրը երգիս:\n\nԶգո՞ւմ է տենդը հոգուս,Երկունքս կարմիր ու մառ.Երկնո՛ւմ է այսօր հոգիս,Երկի՜ր իմ, քույր իմ ու մայր...\nՀեռո՛ւ եմ, — ո՞ւր եմ հիմա...Երգում եմ: \nԵրգս — կրակ: \n—Մրրիկ է կյանքը այս մի,Թռչում է` հողմից արագ...\n15\nԻնչպես երկիրս անսփոփ, ինչպես երկիրս բախտազուրկ,Ինչպես երկիրս ավերակ ու արնաներկ —Մխում է սիրտս հիմա որբ, մխում է սիրտս բախտազուրկ,Մխում է սիրտս` ավերակ ու արնաներկ...\nԵվ այս երգերը իմ կարմիր, ախ, այս երգերը իմ կարմիր,Որ երգում է անսփոփ սիրտս կրակուն — —Ինչպե՞ս պիտի արդյոք հնչեն, ախ, այս երգերը իմ կարմիր —Իմ ավերակ, իմ ո՛րբ երկրում...\nԻնչպես երկիրս անսփոփ, ինչպես երկիրս ավերակ —Այնպես էլ սիրտս — անսփոփ, այնպես էլ սիրտս — անուրախ,Վե՛րք է դառնում սրտիս խորքում օրերի փա՛յլը այս հրակ —Ախ, սի՛րտս իմ` բո՛րբ ու անսփոփ, — երկի՛ր իմ` ո՜րբ ու անուրախ...\n16\nՎառվում ես`մարմա՛նդ, մարմա՛նդ,Սրտիս մեջ դառնում ես հուր:\nՎառվում ես մարմա՛նդ, մարմա՛նդՀրով քո` շարմաղ, մաքուր:\n\nԱնբախտ եմ, ո՛րբ եմ ու խեղճ,Ինչպես իմ երկիրը, որ —Կորե՛լ է աշխարհի մեջ,Լռե՛լ է` անտեր, անօր: \n—\nԵս ինչպե՞ս կանչեմ հիմա,Որ տաս ինձ շրթերդ կաս. —Ախ, ինչպե՞ս կանչեմ հիմա,Որ ձայնս լսես ու գաս...\n17\nՏեսնում եմ` վառ օրերում, օրերի հրումԴեմքդ ժպտում է ահա աշխարհին ամբողջ.Բացվել է դեմդ ահա աշխարհի հեռուն,Շիկնել է դեմդ ահա տիեզերքը ողջ...\nԴու, որ ժպտում ես հիմա, որ վառել ես այդԽնդությունդ հրեղեն — ամենքի՛ համար, —Նայի՜ր մի պահ քո հրե աչքերով զվարթ`Դեպի երկի՜րը իմ մութ, իմ երկիրը մառ...\nՎառի՜ր երկիրս քո դեմ — մի կարմիր կանթեղ,Նետի՛ր ժպիտդ վերջին իմ ավե՛ր երկրին.Տո՜ւր վերքերին նրա մառ, վերքերին անդեղԿարմիր ժպիտը քո սուրբ, քո՛ւյր իմ, Սոմա՜, կին:\n\n18\nԴու — հողմային մշուշ ու մահ,Դու — կրակի դուստր բարի, —Քե՛զ է կանչում սիրտս հիմա,Քեզ է կանչում սիրտս` արի՛:\n\nՀասել է փառքդ արդեն վառՄինչև Հաբաշ ու Հնդուչին.Քե՛զ եմ նետում եղբայրաբարԻմ արյունի ճիչը վերջին:\n\nԲո՜րբ աչքերիդ նայվածքը թողԱրյունոտե սիրտս հիմա —Եվ թո՜ղ տեսնի սիրտս վառվողՄահվան մեջ — սեր, սիրո մեջ — մահ...\n19\nՎառվում է հեռու մի սերՍրտիս մեջ, դառնում մոխիր.Մխում է հուզմունքը զուր —Հարբե՛լ եմ բույրով հողի: \n—\nՎառել եմ, տվել հրինԲոլո՛ր այն երգերը, որՍրտիս մեջ փռել ԷինՀոգնած սեր, հոգնած օրոր...\nԵրկունք կա սրտիս մեջ մի, —Վառե՛լ եմ շենքերը բիլ.Օրհնում եմ կյանքում հիմիԱմե՛ն հուր, ամե՜ն մոխիր:\n\nՀողմի պես հնչեղ երգերՀնչում են սրտում իմ ջինջ.Տեսնում եմ — մի նո՛ր երկիրԲացվում է իմ դեմ քիչ-քիչ...\n20\nԵլե՛լ են նորից...Լսո՞ւմ ես երգերը հնչեղ...Շիկնել է աշխարհը հրից: \n—Պատրա՞uտ եu, եթե քեզ կանչեն...\nԱշխարհը — զգո՞ւմ ես.Շեփո՛ր է. զնգում է անուշ...Շիկնե՛լ է, շիկնե՛լ է հսկումս,Եվ սիրտս — կրակ է և ուժ:\n\nԶգում եմ՝ սրտիս մեջԾփում է ալիք առ ալիքԱրյունը նրանց, որ ելել սեգԳնում են դեպ կյանքը գալիք...\nО, ե՜րգ իմ, թռչո՛ւմ ես.Գիտեմ, որ — ո՜ւր էլ որ թռչես —Երգիս մեջ կզգա ջերմ ողջույնս.Ընկերը, կամ քո՜ւյրը հրկեզ...— Օ, ե՜րգ իմ, օ, քո՜ւյր իմ հրկեզ...\n21\nՈրքան դաշտեր որ կան,Որքան որ կան լեռներ,Որքան գյուղե՛ր, հյուղե՛րՈւ քաղաքներ հսկա —Կուզեմ ողջույն այնքանՀոգուս խորքից թևե՛ր.Կուզեմ ամե՜ն ժխորՀոգիս ապրի, զգա: \n—\nԿուզեմ երգում իմ այսՀոգիս հրթի՛ռ դառնա,Թռչի հեռուն` հրկե՛զ. —Ամեն անցորդ ապրի,Ամեն անցորդ զգաԽենթությունը երգիս...\nԿուզեմ շնչում երգիսԱմե՜ն անցորդ զգա —Խե՛նթությունս հրկեզ,Խնդությո՜ւնս հսկա...\n1919 — 1920\nԷՄԱԼԵ ՊՐՈՖԻԼԸ ՁԵՐ(ԳԱԼԱՆՏ ԵՐԳԵՐ)\nԱրմենուհի ՏիգրանյանինԵՐԵՎԱՆ, 1920, II\nՍՈՆԵՏ\nԵս ինչպե՞ս Ձեզ չսիրեմ: \n— Դուք արվեստ եք ու հոգի:\nՕ, կարելի՞ է արդյոք պրոֆիլը Ձեր չսիրել:\nՈվ երգ ունի իր սրտում ու սովոր է գեղեցկի`Նա պարտավոր է Ձեզ բյուր, հազա՜ր սոնետ նվիրել:\nԴուք այնպես մե՛ղմ եք խոսում: \nԵրբ Դուք կարդում եք, տիկի՜ն,Ձեր շրթունքները գունատ նմանվում են հասմիկի:\nԵվ Ձեր աչքերը, գիտե՞ք, առանց ներքին կրակի,Լուսաշող են՝ Ձեր կրծքի քարերի պես թանկագին:\n\nԻսկ երբ ականջ եմ դնում ես Ձեր թեթև քայլերին —Թվում է ինձ, թե նոքա տրիոլետներ են երգումԵվ այդ երգով հմայված` սիրտս տխրում է լռին:\n\nԵվ Դուք գիտե՞ք, որ սիրուց հիվանդացած իմ հոգումԵս միշտ լսում եմ թեթև, թավ թրթիռներ ջութակի —Երբ համբուրում եմ ես Ձեր բարակ մատներն ապակի:\n\n*\nԷմալե պրոֆիլը Ձեր,Ձեր հակինթ աչքերը բիլԵս այսօր կուզեմ երգել,Որպես մի անհայտ դը Լիլ:\nԱրդյոք ո՞ր վարպետը մեծՀորինել է դեմքը Ձեր.Արդյոք ո՞ր Ոգին տվեցՁեր դեմքին լուսե գծեր:\nԿուզեի երգեր կապելԵվ գովել երգով անծիրԷմալե պրոֆիլը Ձեր,Ձեր հակինթ աչքերը բիլ:\n\n*\nՈրպես մի ցնդած պոետ`Ես այսօր կուզեմ երգելԷմալե պրոֆիլը Ձեր —Եվ երգով լինել Ձեզ հետ:\nԿուզեի հույսով արեգ,Աչքերում Ձեր բիլ ու խորԳուշակել երգերը, որԴուք մի օր պիտի գրեք:\nՁեր կապույտ հրով վառված՝Կուզեի լսել ես հարՁեր վճիտ երգերը վառ,Որ այսօր դեռ չեն գրված:\nԵվ որպես ցնդած պոետ . —Կուզեի անվերջ խմելԼազուրե երգերը Ձեր —Եվ երգո՛վ լինել Ձեզ հետ:\n\n*\nԵս այնքան փո՛քր եմ դեռ,Երեխա եմ կարծես, —Բայց ես սիրում եմ ՁեզՈււ ջինջ երգերը Ձեր:\n\nԳիտե՞ք արդյոք, որ եսՎախենում եմ, երբ ԴուքՆայում եք աչքերիսՀայացքներով բորբոք:\n\nՍիրում եք Դուք երգելՍիրո երգեր հուզիչ.— Վախենո՞ւմ եմ ես ՁերՀմայքների ուժից:\n\n*\nԵրազի պես անուշԻնչ որ բան կա, գիտե՞ք,—Երբ Ձեր գլուխը լույսԴուք մերթ բռնում եք թեք —Եվ գլխարկի կապույտ,Թավշե ֆոնի տակից —Ուղարկում եք անփույթԺպիտները Ձեր ինձ:\n\n*\nԵրբ ես տեսնում եմ Ձեզ —Անդարձ անցած մի սերՍկսում է իր հեզՀեքիաթները հյուսել:\nՀիշում եմ ես հանկարծԿապույտ լապտեր գազի,Որոնք վաղո՛ւց հանգած`Սպասում են լույսի:\nՀիշում եմ ջինջ, մաքուրԱպակիներ կորած,Կապույտ ծովի փրփուր՝Փխրուն գիպսից փորած:\nԻնչ-որ մի տեղ գնածՖոլիանտի թերթեր —Ու թիթեղից շինածԴիակառքի վարդեր:\n\n*\nՀստակ հոսում են իմԵրգերը Ձեր մասին.Տրվե՛լ եմ Ձեր բույրին,Ձեր մեղմահոս լույսին:\n\nՀստա՛կ, հստա՛կ է այսՏխրությունը իմ նոր,Որպես մանկան երազ,Որպես մանկան օրոր:\n\nՍրտիս վրա մի հեզՔնքշություն է իջել —Թեթև՛, թեթև՛, որպեսԿապույտ վուալը Ձեր:\n\n*\nԱռել եմ գիրքը ՁերՈւ նայում եմ նրան:\nՁգվում են բիլ գծերԳրքից` հոգուս վրա:\n\nՆայում եմ թերթերինԵվ սպասում եմ, որԵրգերը թրթռան,Որպես լույսի օրոր —\nԵվ անսահմա՛ն, անծի՛րԹրթիռներից երգիՀյուսվի պրոֆիլը ՁերԵվ սրտամոք երգի:\n\n*\nՈրպես հեռու բույրի,Հրապույրի կարոտ —Թողե՛ք, որ գուրգուրիՍիրտը իմ մեգ ու մութՔնքշությունը անծիրՁեր սրտամոք հուշի`Կապույտ վուալը ՁերՈւ վուալի փոշին:\n\n*\nՁեր դեմքի կարոտը վեսԻմ հոգում հեռու հրիՄի կապույտ փայլ է վառում.Կարծես ես տեսնում եմ Ձեզ\nՄոգական մի լապտերիԼուսազարդ, բիլ նկարում:\nՄոգական մի լապտերիԿապտավուն լույսի նմանԱյս գիշեր կարոտս անծիր —Ձեր հեռու հրին գերիՈւղեղիս լաթի վրաՆկարում է դեմքը Ձեր:\n\n*\nԷլեկտրական լամպիՖոսֆորագույն լույսումՁեր էմալե դեմքիՏխրությունն է հոսում:\nՀոսում է լույսը ՁերՓողոցների հեռուն —Ու մի անծի՛ր, անծի՛րԹովչություն է փռում:\n\n*\nԿարդում էիք Դուք թավ ձայնովՏարօրինակ ու կանացիԵրգերը Ձեր մարմանդ ու մով:\n\nԵրբ բարձրացա ու գնացի —Լռել էր ձայնը Ձեր երգուն,Բայց իմ սրտում, իմ որբ հոգումԹավջութակնե՛ր էին երգում:\n\n*\nԵրբ ես տեսնում եմ դեմքը ՁերԵվ Ձեր մատները ապակի,Եվ Ձեր դեմքին — լուսե գծերԻնչ-որ հեռու արեգակի —Սիրտս զգում է ցավը նուրբՁեր ուսերին նիրհող շալի,Մետաքսի վիշտը անսփոփ,Անբառ թախիծը ռոյալի,Ու բաժակում նիրհող թեյիԱնմահ ձանձրույթը հորանջող —Ու ջահազարդ սենյակներիՄարմանդ մորմոքը մեզ տանջող:\n\n*\nԹղթից շինած ծաղիկների պես հիվանդոտ,Թոքախտավոր ստեղների պես ռոյալի,Փոշուց կերած նկարների նման անթով,Որպես մեռած գեղեցկուհու մի հայելի —Հոգիս տխրել է անբարբառ ու չգիտեԻնչո՞ւ է օրն իրիկնանում ու լուսանում —Երբ ոչ մի լույս դրսից ընկած ճառագայթիՉի՛ ամոքում նրա կարոտը անանուն:\n\n*\nԵրբ ես հիշում եմ Ձեզ —Հավատացե՛ք, որ ինձՀամակում է մի հեզՈւ մեղմահոս թախիծ:\nՍիրում է սիրտս բիլ,Երազանքով անհույս,Կաթի՛լ — կաթի՛լ խմելՏխրությունը Ձեր լույս:\nՕրերում այս հրե,Հորձանքներում վարար,Երբ որ ամեն քարիԶարնվում է մի քար —Հեռուներից Ձեր կույսԹող շիթ առ շիթ սուրաՏխրությունը Ձեր լույս՝Վառվող հոգուս վրա:\n\n*\nԵս հիմա օրհներգում եմՄի անուշ տխրություն, որԻմ հոգին ամոքում էՁեր հեռու կարոտո՜վ նոր:\n\nԵս երգով միշտ Ձեզ հե՛տ եմ`Ձեր բույրից հավիտյա՛ն գոհ.Ես հիվանդ մի պոետ եմ.— Օգնեցե՜ք, օգնեցե՜ք, օ՛...\nՏՐԻՈԼԵՏՆԵՐ\n*\nԻմ երգը միշտ Ձեզ է երգում`Դուք երգ ու հմայք եք, տիկի՜ն.Լսեք, ախ, լսե՜ք, իմ երգին —Իմ երգը միշտ Ձեզ է երգում:\nՕ, թող իմ ամե՜ն մի երգումԻր փայլը զգա Ձեր հոգին —Իմ երգը միշտ Ձեզ է երգում,Դուք երգ ու հմայք եք, տիկի՜ն:\n\n*\nԵրեկ Ձեր պրոֆիլը այնքան,Այնքան հմայիչ էր, գիտե՞ք,Եվ Ձեր սանրվածքը թեքԵրեկ հմայիչ էր այնքան:\nԴյութի՛չ էր Ձեր ժպիտը մանկան,Ձեր քաղցր ժպիտը` սրտաբեկ, —Երեկ Ձեր պրոֆիլը այնքան,Այնքա՛ն հմայիչ էր, գիտե՞ք...\n*\nՁեր դեմքի էմալը երեկՀստակ էր, որպես ապակի.Կարոտ էր հրի, կրակիՁեր դեմքի էմալը երեկ:\nԱրդյոք ո՞վ պիտի կրակի,Արդյոք ո՞ւմ պիտի նվիրեքՁեր դեմքի էմալը, որ երեկՀստակ էր, որպես ապակի...\n*\nԱյսօր Ձեր մատները, տիկի՜ն,Նման են հեռու մի հուշի.Մաղում են կապույտ մի փոշի,Այսօր Ձեր մատները, տիկին:\nՀին բույրն եմ զգում ես կրկին,Հին բույրը անցած, ուրիշի, —Այսօր Ձեր մատները, տիկի՜ն,Նման են հեռու մի հուշի...\n*\nԳիտե՞ք, որ գարուն է արդեն,Բոլորը թափվել են փողոց.Լսո՞ւմ եք անուշ մի զնգոց —Գիտե՞ք, որ գարուն է արդեն:\nԴյութում են շրթերը վարդե,Սրտերը կրակ են ու բոց —Գիտե՞ք, որ գարուն է արդեն,Բոլորը թափվել են փողոց:\n\n*\nՇրշում են իմ շուրջը, շրշումՇորեր ու շորեր կանացի.Անցնում եմ մայթով փողոցի —Շրշում են իմ շուրջը, շրշում:\nԼսում եմ գարնան մի շրշյուն,Կարծես թե անտառ գնացի —Իսկ շուրջս շրշում են, շրշումՇորեր ու շորեր կանացի...\n*\nԵրգում է ծովը, դաշտը, հովը,Ամե՜ն ինչ երգ է ու շշուկ,Երբ սիրտը խենթ է ու գինով է:\nԵրգում է ծովը, դաշտը, հովը. —Գիտե՞ք, որ սիրտը դա՜շտ է, հով է,Եվ երբ զարթնում է սերն անշուք —Երգում է ծովը, դաշտը, հովը —Ամեն ինչ երգ է ու շշուկ...\n(Տրիոլետ ինտիմ)\nՀիմա ամեն ինչ անիմաստ է,Իզուր այդպես դու շիկնեցիր.Ինչի՞դ է կյանքը, իր իմաստը,Հիմա ամեն ինչ անիմա՛ստ է.Թողել ենք նավը, ղեկը, լաստը,Իսկ ծովը մո՛ւթ է ու անծիր. —Հիմա ամե՜ն ինչ անիմաստ է —Իզո՛ւր այդպես դու շիկնեցիր...\n*\n— Ես անդարձ Ձեզ սիրել եմ, և իմ սիրտը հուր է`Թող ցրե՜ իմ հուրը տխրությունը Ձեր.Տխրությունը թույն է, ժանգոտած մի սուր է:\nԵս անդարձ Ձեզ սիրել եմ, և իմ սիրտը հուր է. —Օ, թողե՜ք որ, քույր իմ, մորմոքող իմ հուրըԲռնկի հույսով նոր մշուշում անծիր. —Ես անդարձ Ձեզ սիրել եմ, և իմ սիրտը հուր է. —Թող ցրե՜ իմ հուրը տխրությունը Ձեր:\n\n*\nԶրնգում է շուրջս աստղազարդ գիշերըՈւ պարում են շուրջս լուսազարդ հուշեր —Այս գիշեր իմ սիրտը Ձեզ նորի՛ց հիշել է...Զրնգում է շուրջս աստղազարդ գիշերը.Օ, ինձ ի՞նչ, որ երգն իմ ու գինով իմ սերըՇարժելու են ծաղրը ու ծիծաղը Ձեր —Զրնգում է շուրջս աստղազարդ գիշերըՈւ պարում են շուրջս լուսազարդ հուշեր:\nԵրևան, 1920, II\nՆՈՐԻՑ ԱՐՄԵՆՈւՀԻ ՏԻԳՐԱՆՅԱՆԻՆ\n1920, III\nՄԻԱՅՆ ՁԵԶ ՀԱՄԱՐ\nԱրմենուհի Տիգրանյանին\nՄրսած մի եղեգի նմանԿարոտս անսկիզբ ու անծայրՏխուր դողդողում է հիմա,Երգում է միայն քեզ համար:\nԵրգում է անըսփոփ ու տխուրԿարոտս — անմայր մի մանուկ —Իմ երգը — աչքերիդ պես խորՈւ թույլ ձեռքերիդ պես անօգ:\nԲայց դու կարոտիս հանդեպԻնչո՞ւ ես լռել, շվարել,Ինչո՞ւ է լռությունը անդեմՇարել իր պատնեշները քարե:\nԵրգի՜ր, զրընգա՜, զնգա՜,Նետի՛ր երգիդ վանկը հետինԱնփույթ ժպիտի պես մանկան—Քո թույլ, հոգնաբեկ պոետին:\nՄենակ ես ընկել եմ ճամփա,Ուսիս` հոգնությունը իմ ծեր,Նետի՛ր արևի մի փայլԴեպի իմ խավարը անծիր...\n8. III. 1920\nՆՈՐԻՑ` ԱՐՄԵՆՈԻՀԻ ՏԻԳՐԱՆՅԱՆԻՆ\nԵրազիդ մեջ տեսածի հիդԻնձի մէ հեսաբ մի անի...ՍԱՅԱԹ-ՆՈՎԱ\n1\nԵս այն աշխարհից եմ եկել,Ուրիշ է իմ կարոտը անբառ:\nՉկա փրկության մի երկիր,Չկա փրկության ճանապարհ:\nՄարդիկ — ես սիրում եմ նրանց —Բայց այլ է կարոտը իմ անհուն.Այս գորշ աշխարհի վրաԿարող ես սփոփել — միայն դո՜ւ:\n\nՄիայն դո՜ւ կարող ես հասկանալՀոգուս տխրությունը անել,Ուզում եմ ցնդել, վերանալ, —Ուզում եմ միշտ քե՜զ հետ լինել:\nՈւզում եմ հավիտյան շնչելԱնուշ թովչությունը դեմքիդ —Խմել քո երգերը հնչեղՈւ կորչել քո երգում վճիտ...\n9. III. 1920\n2\nԳիտե՞ս, որ գլխարկիդ համարՈւ լենտի համար գլխարկիդԿարող եմ ես զոհվել հիմա —Գլխարկդ կարող է ինձ փրկել:\nԳիտես, որ երգից ավելիՈւ փառքից ավելի — այս սինԿյանքում կարող է հմայելԳլխարկդ, գլխարկիդ փոշին:\nԹավիշ գլխարկիդ համարԵվ լենտի համար մոխրագույնԿարող եմ ես զոհվել հիմա —Միայն թե հասկացիր այդ դու:\nԵս ինչպես քեզ ասեմ հիմա,Որ դու իմ կարոտը հասկանաս,Դու — լույս, լուսեղեն — քամի,Դու այլ փրկության երազ:\nԵվ ես, պոետ մի անտուն,Կյանքում, օրերի միգումՓնտրում եմ մի վերջին խնդում,Որ կարող ես ինձ տալ միայն դո՜ւ:\n\n9. lll. 1920\nԳալիքը կա ու պիտի գա...\nԱՐՄԵՆՈԻՀԻ ՏԻԳՐԱՆՅԱՆ\n3\nԱնհայտ հեռուներից եկած`Մենակ, անընկեր, անտուն`Վառված քո անուշ կրակից`Գնում եմ ես հիմա հեռու,Գնում եմ երգելով, զնգալով,Սրտիս մեջ` քո դեմքը լուսե.Զգում եմ՝ խնդություն է գալուՄի նոր երազանք ու սեր:\nՈւզում եմ չլինել, ցնդել,Փռվել աշխարհովը մեկ —Դու սիրտս հրկիզել ես արդեն,Քեզ չեմ մոռանա ես երբե՜ք:\n\n10. lll. 1920\nԻ՛նչ խոսքերով երգեմ քեզ...Վ. ՏԵՐՅԱՆ\n4\nՔո դեմքը, թովչությունը դեմքիդ,Աչքերիդ լուսությունը անհուն —Ինչպե՞ս, ի՞նչ խոսքերով երգեմ,Դու` ծափ, արբեցում, խնդում:\nԴու — վառ ծիծաղի մի հնչյունԴեպի իմ տխրությունը նետած,Հոգիս՝ տրփակեզ մի գնչուԵրգում է` խենթացել է բախտից:\n\nԱրի՜, ծա՜փ զարկիր, հոգիսՄատներիդ կարկաչում թող զնգա —Ինչքան ինձ քո բանտում փակես —Հոգիս սիրելու է քեզ այնքան:\n\n10. III. 1920, Երևան\nԱՐՄԵՆՈԻՀԻ ՏԻԳՐԱՆՅԱՆԻՆ\nԱշխարհը մութ ու դժվար, սիրտը կարոտ ու ագահ,Ուզում է լույս մի աշխարհ, սիրտը կարոտ ու ագահ,Չի հասկանում, որ չկա, կարծես մանուկ լինի չար.Գանգատվում է անդադար, սիրտը կարոտ ու ագահ.Մի խոսք չկա, որ ասես, արտասվում ես ու լռում,Ա՛խ, չի դառնում կարծր քար, սիրտը կարոտ ու ագահ:\n\n10. III. 1920\nՓՈՂՈՑԱՅԻՆ ՊՉՐՈւՀՈւՆ\nՅՈԹԸ ԲԱԼԼԱԴ\n1. ԽՐԱԽՃԱՆՔ\nՋահերն այնտեղ կասկածոտԱկնարկում են ու թարթումԳիշերային, սակայն տոթՀմայքների թակարդում:\nԱյնտեղ շքեղ ու փարթամ,Մանեկենի պես կիներԾախում են սուտ խենթությանԹիթեղաձայն ոսկիներ:\nՈւ մեռելի նման պաղՄարդիկ հոգնած ու դեղինԱյնտեղ լցվում են ուրախԽենթությունով հրեղեն:\nԱնցի՜ր մենակ: \n— Կես մթում,Ակնարկներով հրակեզ,Հմայքներով անպատումԿհմայեն նրանք քեզ:\nՆստի՜ր այնտեղ: \nԹող նրանքՍրահներում իրենց մութՎառեն կարմիր մի կրակ`Անհրապույր ու աղոտ:\nԱնհարազատ թող լինինԿարոտակեզ քո հոգուն, —Թե երգերը նրանց հին,Թե ժպիտները բեկուն:\nՀամոզի՜ր քեզ, որ վաղուցԴու երազել ես սիրովԾախվող հմայքը այդ ուշԽրախճանքի ու սիրո:\nՈւ կդառնա ողջը — սուտ,Ու գինու պես քո հոգինՀորդ` կթափվի նրանց մութՈւ մահահոտ հատակին:\nՈւ էլ մինչև առավոտՊիտի մնաս նրանց հետ`Խրախճանքում նրանց տոթ,Անիմաստ ու անհեթեթ:\nԷլ հանձնվի՜ր մինչև լույս,Որպես գերի մի անկամ —Խրախճանքին նրանց ուշ,Անուրախ ու արնաքամ:\n—Ո՜չ մի վայրկյան չկասեԹող հորձանքը ժրաջան —Հարբի՜ր սիրով նրանց սև,Որ շրթերդ չճչան...\n2. ՇԱՄԻՐԱՄ\nՆորից՝ անմար կարոտով գգվանքների ու հրիԴու եկել ես տեսնելու քաղաքները Նաիրի:\n\nԱնհրապույր ու կանաչ քո աչքերը մեռելիՑանկությունով հրահրած՝ անհագ վառվել են էլի:\n\nԴու անցնում ես ու տեսնում քաղաքները հիմա այն,Որոնց տեղ խոտ էր բուսնում, երբ դեռ ապրում էր Արան:\n\nԱ՜յլ է աշխարհը հիմա, ա՜յլ է հիմա Նաիրին.Ո՜չ մի արքա էլ չկա, որ չտրվի քո հրին:\n\nՄտի՜ր ակումբը հիմա, մտի՜ր թատրոնն ու կաֆեն`Հազա՛ր արքա ու Արա կհանդիպեն ժպտադեմ:\n\nՈ՜չ վեճ է էլ հարկավոր, ո՜չ պատերազմ մահառիթ.Արքաների համար նոր — բավական է մի ժպիտ. —\nՄիայն ակնարկ մի թեթև — և կտրվեն նրանք քեզ,Քո հմայիչ ու անթև տարփանքներին հրակեզ: \n—\nԿգան մեկ-մեկ ու սիրով — ու կտանջես նրանց դուԱնհագ կրքի ու սիրո նիզակներով քո հատու:\n\nԵվ այնպիսի՛ տարփանքներ նրանք կտան հիմա քեզ,Որ կամոքվի քո հոգին կարոտանքից սիրակեզ:\n\n...Բայց կլինի մի գիշեր — ու հմայքով նաիրյանԿբարձրանա մշուշից մանկաժպիտ քո Արան:\n\nՆորի՛ց հոգիդ անսփոփ կարոտանքով կվառվի —Ու սարսափով մի անօգ` նորից կելնես դու կռվի:\n\nԵվ որպեսզի չտրվի նա ախտաժետ քո հրին —Ոտքի կելնե նրա հետ հազարամյա Նաիրին:\n\nԵվ դաշտերում Նաիրի կպարտվի նորից նա,Կնահանջե զորքը ետ, երկիրը քեզ կմնա:\n\nՆա կմեռնի, որպես զոհ — բայց չե՜ս հաղթի դու նրան,— Դա՜ռն է խորհուրդը սիրո, շամբշոտաշո՜ւրթ Շամիրամ...\n3. ԱՆԿՈւՄՆԵՐԻ ՍԱՐՍԱՓԻՑ\nԵ՜ս եմ հիմա — մի պոետ. և իմ անունը —Չարենց —Պիտի վառվի դարերում, պիտի լինի բա՛րձր ու մեծ:\n\nԵս եկել եմ դարերից ու գնում եմ հաղթականԴեպի դարերը նորից` դեպի վառվող Ապագան:\n\nԻ՞նչ է ուզում ինձանից կապույտ մորմոքը հրի.Ի՞նչ է ուզում քո հոգին, հազարամյա Նաիրի՜:\n\nԵվ ինչո՞ւ ես դու փռել իմ դեմ քո բույրը բոլորԵվ իմ մորմոքը վառել թախիծներով ահավոր:\n\nԵվ ինչո՞ւ է իմ առաջ ելել աղջիկը քո հին`Բորբ աչքերով իր կանաչ ու հմայքով իր դեղին:\n\nՈւզում է մե՛րկ լինեմ ես, ու անսփոփ, ու անօգ,Որպես մեռել մի հրկեզ. որպես կորած մի մանուկ:\n\nԵվ չարձակած ո՜չ մի նետ, անկումների սարսափից,Ես փախչում եմ ահա ետ — ես նահանջում եմ նորից:\n\nԵվ աչքերս, որոնց դեմ կանգնել է բիլ մի նկար —Նորի՛ց հառնում են դեպի ամբոխները խելագար:\n\nՆրանք ելել են նորից, նրանք շատ են, նրանք վառ,Ու ավերե՛ն պիտի ձեր քաղաքները լուսնահար:\n\nՈ՜չ մի հմայք էլ պիտի ձեր աշխարհը չունենա`Նրա տեղ մահ ու ավեր, վերք ու մոխիր կմնա:\n\n\n\n\n\n\nՈւ չի ելնի մոխիրից տխուր հմայքը ձեր տան,Ու չի լինի էլ սիրո քաղցր ու կապույտ ձեր շղթան:\n\nՉեն վառվելու տռփակեզ կանանց աչքերը էլ ձեր, —Նրանք մոխի՛ր կդառնան, չե՛ն բորբոքվի նրանք էլ:\n\nԵվ չի՜ հիշի ո՛չ մի սիրտ, որ դարերի մեջ մի օրՍիրտս եղել է գերի անկումներին ահավոր:\n\nՈր եղել է դարերում մի սարսափի նման կին,Որը նետել է հեռու աստղանկար իմ հոգին:\n\nՆրանք կգան, կավերեն, և չի մնա էլ ոչինչ`Ո՜չ դրախտը ձեր գեհեն, ո՜չ թախիծը ձեր դյութիչ:\n\nԵվ չի լսի ո՜չ մի կին իմ անկումի մասին այս,Որ դարձրեց իմ հոգին թարախակալ մի երազ:\n\nԵվ չի մատնի ո՜չ մի բառ շնչում իմ տոթ երգերի,Որ եղել եմ ես տկար, որ եղել եմ ես գերի...\nԵս պոետ եմ — և հիմա իմ վառ երգերը պիտիԴեպի գալի՛քը թռչեն սլաքների պես նետի:\n\nԵս եկել եմ դարերից ու գնում եմ, հաղթական,Դեպի դարերը նորից, դեպի կարմիր ապագան...\n4.ՎԱՐՍԱՎԻՐԻ ՀՄԱՅՔՆԵՐ\nՎարսավիրի մոտ հիմա նա լուռ նստել է էլի.Դեմը փայլում է հսկա արծաթափայլ հայելին:\n\nԴեմը նստել է մի կին ու աչքերով մեռելիՆայում է պաղ աչքերին` անվերջ, էլի ու էլի:\n\nԹափել է վար, ճակատին դեղին մազերը հիմա,Ու ակնարկում է մթին տագնապներով ակամա:\n\nԱյնպես օտա՛ր է, այնպես անսիրելի ու հեռու.Ի՞նչ են գտել նրա մեջ գուրգուրելու, սիրելու:\n\nՏխո՛ւր, տխո՛ւր, որպես մահ, ակնարկում է հայելին.Սանրվում է սակայն նա, դեմքը ժպտում է էլի:\n\nՈւ կանգնել է իրեն մոտ — մոտի՛կ, մոտի՛կ, որպես սեր—Մի բարեկամ անծանոթ, հրաշագործ մի ընկեր:\n\nԴեմքին տաղտուկ մի ժպիտ, ձեռքին սրվակ ու փոշի`Թափում է նո՛ւրբ հմայքներ, ծախվող բույրեր ուրիշի:\n\nՀարազատ է այնքան այդ զրնգունը մկրատի.Ի՞նչ է ուզում սակայն ծեր, չար ժամացույցը պատի:\n\nՆա ինչո՞ւ է աղմկում, որպես տաղտուկ թշնամիՍուր զարկերով իր բեկուն` հարվածների պես գամի:\n\n...Մոգ-վարսավիրը սակայն թափում է նուրբ հմայքներ—Ու էլ դեմքով դյութական` ահա ելնում է նա վեր:\n\nՈ՞ւմ ինչ, որ նա էլ հիմա ինքն իրեն չի ճանաչի —Ու ժպիտով ակամա պիտի գերի ու խաչի:\n\nԵս պոետ եմ ու գիտեմ, որ աշխարհում այս նսեմ,Ճշմարիտ է միայն այդ ամոքող սուտը լուսե: \n—\nՍուրբ է կյանքում միայն դա՜ — ամոքող փայլը ստի.— Օ, պչրուհի՜, հավատա՜ երազներին պոետի...\n5. ՀԱՅԱՑՔՆԵՐԻ ԹԱԿԱՐԴՈԻՄ\nՈ՞վ է անցնում բուլվարում— Նա՛: \n—Նայում են, շատ են նայում:\nԱհա՜, —Սո՛ւր տեգերով ու հրովՉարչարում են, տանջում.Համբուրում են աչքերով —Անհագ, ծարավ — պահանջում:\n\nԹափում են նուրբ մի կրակ —Աչքերով:\nՄերկացնում են արագ —Հրով —Բո՛րբ աչքերի կրակովՀրկիզում են վառում.Կանչում են նուրբ ակնարկովՀեռու:\n\nԼցնում են սիրտը սիրովԱյրող.Լցնում են սիրտը սիրոԲույրով:\nՈւ դառնում է ողջը — հուր,Ու կարոտ, ու փայլ:\nՈւ դառնում է կյանքը — նոր,Այլ:\nՆիզակների նման շեշտՀիմաԽոցում են դառն ու անուշ —Ու նա`Շե՛կ տարփուհու նման մի,Հայացքների թակարդում —Հանձնվում է ամեն միՄարդու...\nԱնկարելի՛ է կյանքումԱյսքան սեր:\nՑերե՞կ է, թե — մի անքունԳիշեր:\nՏվե՛ք, էլի՛ ու էլի՛ —Անվերջ.— Քա՛ղցր է կյանքը, սիրելի՜ս,Այնպե՛ս...\n6. ՇԱՆ ԿԱՐՈՏՆԵՐ\nՊատուհանիս տակ հիմա որբ մղկտում է մի շուն.Սիրտս լսում է նրան — և սիրտս քեզ է հիշում:\n\nՆա տխուր է ու մենակ, ոչ ոք չունի հիմա նա —Ու գանգատը դժնդակ լուսինը չի՜ իմանա:\n\nԴուրսը ամպ է ու մշուշ, անաստղ երկինք ու գիշեր.Մղկտում է այսքան ուշ, գանգատվում է առանց սեր:\n\nՀեռուն թարթում է տարտամ գազե լապտերը բեկուն.Ինչ շո՛ւտ մարեց այս անգամ արևավառ երեկոն...\nԻնչ շո՛ւտ մարեց ցերեկի զվարթ աղմուկը, ու մութԳիշերն իջավ` անհոգի, անմխիթար ու անգութ:\n\nՑերեկը լա՛վ է այնքան, ցերեկը խինդ է բերում —Փողոցների խրախճան, անմխիթար դեգերում:\n\nԽոհանոցի դռան մոտ, կամ խանութի մոտ հացի —Սպասումներ ու ամոթ՝ խո՛ւլ տագնապներ փողոցի:\n\nԲայց ցերեկները չունեն մղկտուքը գիշերվաՈւ հոգու ցավը անհուն ցերեկը չի՜ երևա:\n\nՄղկտում է հիմա նա, սիրտը գգվանք է ուզում,Սիրտը ճչում է հիմա, մղկտում է անլեզու: \n-\nԲայց սիրտ չունեմ էլ քո խեղճ մղկտանքը լսելու.— Քնի՛ր, քնի՛ր եղիր խե՛ղճ, անօգնական ու հլու:\n\nՉի ուղարկի ո՜չ մի փայլ մեզ լուսինը հիմա էլ —— Շո՜ւն, կարոտի՛ իմ եղբայր, դառնաթախիծ իմ ընկեր...\n7. ԽԵՂԿԱՏԱԿ\nՈւ գինու պես քո հոգինՀորդ կթափվի նրանց մութՈւ մահահոտ հատակին:\n«Խրախճանք», բալլադ 1-ին\nԿուզե՞ք — երգեմ՝Ձեզ համար,Հիմա:\nԱյնպես երգեմ, որ զգաք —Ի՜նչ որ կուզեք, կուզեք — սեր,Կուզեք — մահ:\nԵս երգում եմ, որ հուզեմ.Տալիս եմ երգս լուսեՈ՜ւմ որ կուզեք. թեկուզ նաԼինի պոռնիկը վերջին.Դուր չի՞ գալիս ձեզ միթեԱյս քնքշությունը —Արջի:\n\nԵս երգում եմ ակամա:\nԻ՜նչ էլ երգեմ. կուզեք — սեր,Կուզեք — մահ: \n—Բայց չե՜մ կեղծում ես երբեք:\n\nԼսե՜ք երգերս —Ահա —Լսեք երգերս, բայց թե —Չհարբեք:\nԵս չեմ ուզում, որ հարբեք.Լավ չէ, գիտե՞ք, երբ որ միԱնհո՛ւն կարոտ դառնում է քաղցրՔամի...\nՉե՞ք հասկանում:\nԻզո՛ւր, իզո՛ւր: \nԴուք պե՜տք է որՀասկանաք:\nԹռչե՞լ է պետք. սակայն ո՞ւր: \n—Չե՞ք հասկանում. ես կուզեմ,Որ իմ երգերըԼուսե —Ձեզ թուղթ թվան ու թանաք:\nՉե՞ք հասկանում... — Դուք պե՛տք է որՀասկանաք:\n\nՈւրիշ — ոչինչ:\nՈւ հիմա —Նո՜ւյնն է նորից. ես երգում եմ, որ հուզեմ:\nԵս երգում եմ — ակամա:\nԻ՜նչ էլ երգեմ. կուզեք — սեր,Կուզեք — մահ:\nԵս — խեղկատակ եմ հիմա...Երևան, 1920\nՈւԹՆՅԱԿՆԵՐ ԱՐԵՎԻՆ\nԱրփիկին\n1921, ՄԱՅԻՍ, ԵՐԵՎԱՆ\n*\nՆետե՛լ է երկաթե մի ձեռքԴեպի վեր ոսկի մի ծնծղա.Բռնկվել է ոսկի ծնծղան,Դարձել է արնածոր մի վերք:\nՎառվել է երկնքում հակինթՈւ ծորում է արյունը յուր կեզ, —Զոհվե՛լ է երկնքում վճիտ. —Ինչքան լա՛վ է հատնումը հրկեզ...\n*\nԱյն արև՜ն է` կարմի՛ր ու հասուն,Կախվել է, որպես վառ մի միրգ,Կարոտող շրթեր է ուզում,Բորբոքում է գրգիռ ու կիրք:\nՇոգ շրթեր ու կոնքեր է ուզում,Գգվանքներ արնաքամ ու տաք, —Այն արևն է` կարմիր ու հասուն,— Ինչքան լա՛վ է հատնումը հստակ:\n\n*\nԱղջկա կոնքերի նմանԵրազուն, կիզուն ու հասուն`Վառվում է արևի ծնծղանԱշխարհի անհո՛ւն երազում:\nԴաշտերից նժույգներ են վազում,Վրնջում են կրքոտ ու վառ, —Աղջիկները չար խոսք են ասում —Ու խնդում է արևը խելառ...\n*\nԻնչ որ լավ է՝ վառվում է ու վառում,Ինչ որ լավ է` միշտ վառ կմնա.Այս արև, այս վառ աշխարհումՔանի կաս՝ վառվի՜ր ու գնա՜:\nՄոխրացի՜ր արևի հրում,Արևից թող ոչինչ չմնա, —Այս արև, այս վառ աշխարհումՔանի կաս` վառվի՜ր ու գնա՜:\n\n*\nՏեսնում եմ` արևի վրաՎրնջում են ձիեր ոսկենալ,Մերկացել են աղջիկները խելառ,Ու ծծում են շրթերը նրա:\nԲորբոքվել են շրթերը շոգ,Համբուրում, բուրում են կեզ,Վախենում են — մնան անշող. —— Ախ, այնպե՛ս ուզում եմ — քեզ:\n\n*\nԻնչպես շոգ, ճնշող ոսկի,Բրոնզեձույլ, հասուն, հոսուն —Արևի տապն է հոսում,Ինչպես շոգ, ճնշող ոսկի:\nԱխ, հոգիս մի նո՛ր խոսքիԱրևոտ շունչ է կիզում —Ինչպես շոգ, ճնշող ոսկի,Բրոնզեձույլ, հասուն, հոսուն:\n\n*\nԵս գիտեմ՝ արևի վրաՀավաքվում է վերք ու ժանգ,Հատնումի տոթ մի հոսանք —Անհատնում, ա՜լ մի քուրա:\nՀատնելով լույսը իրաԱրնոտում է կուրծք ու ծիծ. —Ինչ կանես — արնով արա՜,Թող լինի՜ վե՛րք ու քրքիջ:\n\n*\nԱրնակեզ, սուր մի նիզակԶարկեցի ալ վահանիդ. —Աշխարհքում էլ ի՞նչ կանիԻմ հոգին փառք ու պսակ:\nԴու արև, վառ մի նշան,Իմ հոգում գամված մի նիշ, —Միայն դո՜ւ, լույս ու շուշան —Եվ չկա ո՜չ մի ուրիշ:\n\n*\nԿարծես ես ճամփա եմ ընկելԵրկնքի դաշտերում կապույտՈւ գնում եմ, զվարթ ու անփույթ,Եվ ունեմ լուսե մի ընկեր:\nՆա և՜ կին է, և՜ քույր, և՜ հոգի,Այրվում և այրում է խենթ.Խառնվել եմ կյանքին ամենքի —Եվ իմ կյանքը հրա՛շք է ու տենդ:\n\n*\nԻմ ուղեղը բորբոք, կրակուն`Ալ գծեր ծփծփան, հուրհուր.Լափլիզում, սրբում է մի հուրԻմ ուղեղը բորբոք, կրակուն:\nՀղանում են դեմքեր ոսկեման,Գալարվում են կրքեր բորբոք, —Ախ, ուղեղս — ա՜րև ալվլանՈւ աշխարհը — ցնորք է մի շոգ:\n\n*\nԲայց ինչո՞ւ միայն կիրք ու կին,Միայն շոգ ու հեշտանք անուշ.Վառվում է զոհերի հոգին,Փռվում է տխրություն ու մուժ...Ինչքան տա՛ք արյուն է հոսել,Ոսկեծուփ հեղեղներ արյան,Նո՜ւյն արևն է կարմիր ու լուսե,Նո՜ւյն անուշ աշխարհի՜ վրա...\n*\nՓայլում են ոսկի սվիններ,Պսպղում է ոսկի մի վահան,Ոսկեդեմ արևի վրաՓայլում են ոսկի սվիններ:\nԱխ, ինչ լա՛վ է զինվել ու զինելԱրևով, արյունով, — ահաՈսկեդեմ արևի վրաՓայլում են ոսկի՛ սվիններ...\n*\nՈւ նորից ելած խնդավառ,Օրերի կապույտ բանտում,Ցրում է լո՛ւյս ու գոհար,Ծփում է ու վառ խնդում:\nՈվ որ կա խեղճ ու անտուն,Ով որ կա մերկ ու վհատ —Թող այսօր խնդա խնդուն,Թող լինի լուրթ ու զվարթ...\n*\nՄիայն խմիր արեգակի բույրը ջինջ, —Արև՜ դարձիր — արևահամ — ամոքիչ:\n\nՈւրիշ ոչինչ չի՜ կամենա սիրտը իմ.—Ողջը — հրին, արնանման արևին:\n\nՍուր սվիններ, բուրմունք ու սեր, երգ ու գույն,Տենդը արյան — արևահամ խնդություն:\n\nՈւ նժույգներ, ոսկի ու ծափ, կանչ ու ճիչ. —Ո՞վ է քեզ պես արևահամ — ամոքիչ...\n*\nԲորբ մի աղջիկ զարկեց ձեռքով իր բոց կոնքինՈւ վերևից խնդաց զվարթ ու ոսկեձայն. —Հազար վարդեր կրակվեցին շուրջը, կողքին,Հազա՛ր խաշխաշ, ու գարնան օր, ու ծիածան:\nՔաղցր ծփաց հեշտանք ու տապ, թույն ու գրգիռ,Դաշտերը խաս ծաղիկներով ծփծփացին. —Աշխարհը — ալ, նարնջագույն, վառքը — կարմիր,Ողջը — հրա՛շք ու խնդությո՛ւն արեգնածին...\n*\nՀոսում է տաք, ինչպես հեշտանք, կամ ձույլ ոսկի,Հոսում է ծանր, ու հորդահոս, ու արնավառ.Լցվում է թեժ խնդությունով կուրծքը հասկի.Օրերը — տոթ, ձիերը — վառ, վազքը — խելառ:\nԼո՛ւրթ երկինքներ՝ իջած հասուն երկրի վրա,Բարձր ճիչեր, ու հրդեհներ, ու ծիածան. —Վառվում է շոգ կաթսաներում կյանքը քուրա. —— Ախ, վա՜յ նրանց, որ չապրեցին ու չտեսան...\n1921, մայիս, Երևան\nՏԱՂԱՐԱՆ\nԱրփիկին\n1920 — 1921\nԵՐԵՎԱՆ-ՄՈՍԿՎԱ\nՀիդըս խոսի, մի կենա խռովի պես,Տալղա տվիր, գեմիս տարար ծովի պես.Կու մեռնիմ — չիս տեսնի Սայաթ — Նովի պես ...ՍԱՅԱԹ-ՆՈՎԱ\n*\nԻնչքան nr հուր կա իմ սրտում — բոլորը քեզ.Ինչքան կրակ ու վառ խնդում — բոլորը քեզ. —Բոլո՛րը տամ ու նվիրեմ, ինձ ո՜չ մի հուր թող չմնա`Դո՛ւ չմրսես ձմռան ցրտում, — բոլորը քեզ ...Երևան, 1921, փետրվար\n*\nԱմռան անուշ, հուրհրատող տո՜թ ես, ջան, —Նախշուն` նռան ու նարնջի հո՜տ ես, ջան.Երբ խստադեմ ի՜նձ ես նայում դու հանկարծ —Ասես սրտիս մահվան դաժան բո՜թ ես, ջան...Մոսկվա, 1921",
    "Երազ տեսա. Սայաթ-Նովեն մոտս էկավ սազը ձեռին,Հրի նման վառման գինու օսկեջրած թասը ձեռին,Նստեց, անուշ երգեր ասավ` հին քամանչի մասը ձեռին:\nԷնպես ասավ, ասես ուներ երկնքի ալմասը ձեռին:\n\nՈւ էն երգին օրոր-շորոր, ինչպես հուրի, ատլաս ու խաս,Երազիս մեջ գոզալն էկավ` ինքն էլ վառման քաղցր երազ.Նազանք արավ, Սայաթ-Նովի սիրտը լցրեց միրգ ու մուրազ,Կանգնեց — մնաց` դեմքից քաշած օսկեկարած խասը ձեռին:\n\nՆայե՛ց — նայեց Սայաթ — Նովեն, ամպի նման տխուր մնաց.Ասավ` Չարե՜նց, էս գոզալից սրտիս մե հին մրմուռ մնաց.Սիրտս վառվեց, մոխիր դարձավ` ինքը կրակ ու հուր մնաց,Դո՜ւ էլ նրա գովքը արա, որ գա` օսկե մազը ձեռին:\n\nԷսպես ասավ Սայաթ — Նովեն ու վեր կացավ, որպես գիշեր,Գնաց նորից տխուր ու լուռ` սիրտը հազար մուրազ ու սեր.Երազն անցավ — դո՜ւ մնացիր, պատկերքը քո մնաց լուսե,Մեկ էլ իմ խեղճ սիրտը մնաց` Սայաթ — Նովի սազը ձեռին:",
    "Աշուղ Սայաթ-Նովի նման` ես երգ ու տաղ պիտի ասեմ,Երգեմ պիտի գիշեր-ցերեկ — ու սրտի խաղ պիտի ասեմ,Եվ էն սրտին, որ իր խորքում սիրո երգեր ունի ու սեր —Ես էն սրտին դրախտային մրգերի բաղ պիտի ասեմ:\n\nԱստղ ու նկար շորեր հագած` դեմս ելար երազի պես,Էշխդ` կրակ` սիրտս էրեց անհասնելի մուրազի պես,Անուշ հոտով սիրտս լցրիր — Վարդստանի, Շիրազի պես,Ինչ էլ ըլի էշխդ, գոզալ, — երգս ուրախ պիտի ասեմ:\n\nԱշխարհը մե բաղ է, գոզալ, — նստել ես դու բաղի մեջը,Վարդ ես բացված՝ առավոտվա դրախտային շաղի մեջը,Ժամ ես դարձել տեսքով քո սուրբ՝ Հավլաբարի թաղի մեջը, —Սրտիս անուշ արտասուքին երկնային շա՜ղ պիտի ասե՜մ:\n\nԷնքան ըլի մե-մե անգամ տեսքդ տեսնեմ` վարդ ես, գոզալ,Էս փուչ կյանքում սրտիս տված անմահական զարդ ես, գոզալ,Էնպես արա, որ քեզ չասեմ` դո՜ւ էլ ինձ պես մարդ ես, գոզալ, —Թե լի մնա սիրտս քեզնով` ափսոս ու ախ պիտի ասեմ:",
    "Ես մե անգին գոզալ տեսա — Գյուրջստանի քաղաքումը, —Վզին` վարդեր ու խալ տեսա — Գյուրջստանի քաղաքումը:\n\nԿանգնել էր լեն քուչի մեջը, հագին ատլաս ու խաս ուներ,Գլխին ոսկի ու շալ տեսա — Գյուրջստանի քաղաքումը:\n\nԱրեգակի շողքն էր ընկել վրեն ոսկե չիքիլի պես՝Շրթերը խաս ու ա՜լ տեսա — Գյուրջստանի քաղաքումը:\n\nԱնցա, կամաց աչքով արի, ուզի ասեմ` ջա՜ն ես, Էլի՜, —Դեմս կեցած մե սա՜ր տեսա — Գյուրջստանի քաղաքումը:\n\nՀիմի տխուր երգ եմ ասում, էշխս կրակ ըլի ասես`Անմահական մե յա՜ր տեսա — Գյուրջստանի քաղաքումը:",
    "Կուզեմ հիմի փչե զուռնեն — հարբած ըլիմ մինչև էգուց,Ամեն մարդու ընկեր ըլիմ — ու բաց ըլիմ մինչև էգուց:\n\nՖայտոն նստած` անցնեմ քուչով, պատուհանից վրես նայես՝Էշխդ անքուն սիրտս ընկնի — ու լաց ըլիմ մինչև էգուց:\n\nԽելքս քամուն, հովին տված` երթամ ընկնեմ դուքան ու բաղ`Ընկերների սուփրին գինի ու հա՜ց ըլիմ մինչև էգուց:\n\nԵրթամ — ուրիշ գոզալների գիրկը դնեմ գլուխս տաք`Քո էդ անուշ, ազի՛զ տեսքով հարբած ըլիմ մինչև էգուց:",
    "Ես մե հարբած դուքանդար եմ — դուքանիս մեջ բան չմնաց,Ամենքի հետ սեղան նստա` սուլթան, վեզիր, խան չմնաց,Ամենայն տեղ գովքդ արի, տաղեր ասի՜ դրախտային —Էլ ի՞նչ ասեմ սիրեկանին` գոզալ, հոգի, ջա՜ն չմնաց:\n\nԹողի ամենն, ինչ ունեի` կյանքս դարձավ հովի նման,Էշխդ ելավ, ճամփես կտրեց` Հնդստանի ծովի նման,Հարբած՝ խալխի նոքար դարձա աշուղ Սայաթ-Նովի նման,Կարոտ կեցա հրամանիդ` ուրիշ հրաման չմնաց:\n\nԵս մե հարբած դուքանդար եմ — դուքանիս մեջ բան չմնաց,Էլ ի՞նչ ասեմ սիրեկանին — գոզալ, հոգի, ջա՛ն չմնաց:",
    "Մե ձեռիս արաղ է, մեկելը գինի.Երկուսն էլ քո անուշ կենացը, գոզալ:\nԿարոտ եմ սուլթանի, սիրեկան խանի —Անուշ է քո էշխի բերածը, գոզալ:\n\nՍրտիս համար անուշ երազ ես հիմի,Քնիս մեջը տված մուրազ ես հիմի,Հեռու ես — Վարդստան, Շիրազ ես հիմի`Չի՜ լավանա էշխիդ էրածը, գոզալ:\n\nՄե ձեռիս արաղ է, մեկելը գինի.Երկուսն էլ քո անուշ կենացը, գոզալ:\nԷշխդ թող թուր ըլի, իմ սիրտն հանի —Անո՛ւշ կենա սրտիդ սիրածը, գոզալ:",
    "Ինչքան զանգ են տալիս — իմ միտն ես գալիս`Զանգի նման անուշ, հալա՜լ ես, գոզալ:\nԻնչքան գարուն բացվի — դու հետն ես գալիս՝Գարնան ջրի նման վարար ես, գոզա՜լ:\n\nՈնց որ պանդուխտ ըլիմ աշխարհում հիմի,Անունիդ ո՜ւխտ ըլիմ աշխարհում հիմի,Ասես թե` թո՜ւղթ ըլիմ աշխարհում հիմի —Գարնան քամու նման տարար ես, գոզա՜լ:\n\nՉես հասկանա իսկի, թե ի՞նչ ես արե.Հազար մարդ ես էշխից գերեզման տարե.Էշխդ օսկե գրիչ, սիրտս դա՜վթար է —Արնե գրով գրած զարա՜ր ես, գոզա՜լ:",
    "Էսօր մեր փողոցով անցար — շրթերդ գինու թաս էին,Մազերդ օսկի — աբրեշում, աչքերդ ալմաս էին:\n\nՓողոցում կեցած մնացի՝ աչքերս պղտոր ու գինով.Արևը խաղում էր վրեդ` հագիդ շորերը խաս էին:\nՄե աչքով վրես նայեցիր, ասի թե` սիրով է էլի.Կարմրագուն կրակի նման այտերդ կարմիր-կաս էին:\n\nԱսի թե` ոտքերդ ընկնեմ, բայց տեղում կեցած մնացի՝Այտերիդ կարմիր կրակին աչքերդ անմաս էին:",
    "Շրթերդ կրակով լիքը օսկեջրած չինի են, ջա՜ն,Խոսքերդ դրախտի խմիչք` անմահական գինի են, ջա՜ն:\n\nԷսօր տնում սուփրա ունեմ` էշխիցդ քե՜ֆ պիտի անեմ.Ի՞նչ կըլի որ օթախս գաս — ու մե անգամ լինի էն, ջա՜ն:\n\nՓռել եմ խաս խալիչեքը, վրեն ծաղիկ ունեմ շարած`Ոտքիդ կարոտ սպասում են — շահնշահի, խանի են, ջա՜ն:\n\nԱչքերս թող կրակ ըլին քո սուրբ չրաղվանի համար.Դափ ու զուռնեն հազրել եմ` մտքերդ ի՞նչ բանի են, ջա՜ն:\n\nԿուզես՝ հոգիս ճամփա անեմ, սիրտս դնեմ ոտքերիդ տակ`Սրտիցս արյուն է հոսում — ինչ որ ուզես կանի էն, ջա՜ն:",
    "Էլի գարուն կգա, կբացվի վարդը,Սիրեկանը Էլի յարին կմնա:\nԿփոխվին տարիքը, կփոխվի մարդը,Բլբուլի երգն Էլի՜ սարին կմնա:\n\nՈւրիշ բլբուլ կգա կմտնի բաղը,Ուրիշ աշուղ կասե աշխարհի խաղը,Ինչ որ ե՜ս չեմ ասե — նա՜ կասե վաղը.Օրերը ծուխ կըլին, տարին կմնա:\n\nՀազար վարդ կբացվի աշխարհի մեջը,Հազար աչք կթացվի աշխարհի մեջը —Հազար սիրտ կխոցվի աշխարհի մեջը —Էշխը կրակ կըլի` արին կմնա:\n\nՈւրիշ սրտի համար կհալվի խունկը,Կբացվի շուշանը, վարդերի տունկը.Գոզալը լաց կըլի, կընկնի արցունքը —Գերեզմանիս մարմար քարին կմնա:\n\nԺԱ\nՀազար ու մե գիրք կարդացի — խելացի գիրք չտեսա,Հազար կնկա գիրկն ընկա — սիրեկան գիրկ չտեսա:\n\nՀասա մինչև Ֆռանգստան, երգ ու տաղեր լսեցի —Սայաթ-Նովի ձիրքի նման երկնալին ձիրք չտեսա:\n\nԱղեքի հետ սեղան նստա, նոքարի հետ խմեցի`Մարդու ասած խոսքերի մեջ արդար կշիռք չտեսա:\n\nՀազար գոզալ սիրտս էրեց ու հազարին սիրեցի —Քո սուրբ կրքից ավելի վառ ու անմար կիրք չտեսա:\n\nԱմեն բանից բար ու բեզար երեսս շուռ տվեցի —Բաղերն ընկա` քեզնից անուշ ու հասած միրգ չտեսա:\n\nԺԲ\nԱմեն տեսակ երգ երգեցի — ամենից լավ տաղն է էլի,Սայաթ-Նովի դրախտային, անմահական խա՜ղն է էլի:\n\nԻնչքան էլ լեն դուքաններում ռանգ-ռանգ մրգեր ըլին շարած՝Անմահական մրգերի տեղ — շահնշահի բաղն է էլի:\n\nԲախչի միջի ծաղիկները ինչքան էլ լավ ջրով անես՝Ծաղիկների ջուրը ուզած — առավոտվա շաղն է էլի:\n\nԳնա՜ կուզես Ֆռանգստան, ամենամեծ քուչեքը տես`Սրտիդ ուզած տեղը միակ — սիրեկանի թաղն է էլի:\n\nՎա՛յ քեզ, Չարենց, լա՜վ իմացի, ականջ արա սիրեկանին`Ամեն բանից լավ ու անուշ սիրեկանի դաղն է էլի:\n\nԺԳ\nԻնչքա՛ն կանչես ու տաղ ասես, խելքի արի՝ բա՜վ է էլի, —Առանց անգին գոզալի էլ աշխարհը լեն, լավ է էլի:\n\nԻնչքան էլ խաս, ատլաս հագնի, երեսը ալ, գոզալ անի —Աքլորների հոգի հանող սիրեկանդ հա՜վ է էլի:\n\nԻնչքան էլ ֆանդ, զար ունենաս, ինչքան էյթիբար ունենաս`Սիրող սիրտը ծովըն ընկած անօգնական նավ է էլի:\n\nԹեկուզ սիրի, գիրկդ ընկնի, դնես օսկե ղափազի մեջ —Կնկա էշխը հոգի հանող անհանգչելի ցավ է էլի:\n\nՎա՜յ քեզ, Չարենց, լա՜վ իմացի, խելքդ թող միշտ գլխիդ մնա`Ամենասուրբ խոսքը կնկա արյունաքամ դա՜վ է էլի:\n\nԺԴ\nՀիմի շատ են երգիչները — հոգու ուզած տաղը չկա,Ամենայն տեղ խնդություն է` սրտի ուզած խաղը չկա,Ուր ոտ կոխես — բաղ է հիմի, շահնշահի բաղը չկա,Ման եմ գալիս քուչա-քուչա — սիրեկանի թաղը չկա:\n\nԵս ո՞ւմ ասեմ երգս հիմի` ոչ դու կուզես, ոչ էլ յադը,Թեկուզ անուշ տաղերիցս չէ հեռացե Ասսու մատը.Ոչ-ով ուզեց ականջ դնի, իմանա սրտիս գանգատը՝Ուզում եմ սիրտս հովանա` արտասուքի շաղը չկա:\n\nԱսում եմ թե` թողնեմ սազը, ամենքի պես մարդ ըլիմ ես,Թե որ վարդ եմ — փուշ ունենամ, անհասնելի վարդ ըլիմ ես,Դուշմանի հետ դուշման ըլիմ, վատերի հետ վատ ըլիմ ես,Որ ինձ կարոտ ամեն անգամ ասեն` սուփրի աղը չկա:\n\nՄարդիկ են փուչ ու բեդամաղ — աշխարհը լեն, լավ է, Չարե՜նց,Մարդու խոսքը մարդու սրտին անհանգչելի ցավ է, Չարե՜նց,Ականջ արա ազդու խոսքիս` ասում եմ թե բավ է, Չարե՜նց,Քեզ չեն սիրի, քանի որ քո սրտի տված դաղը չկա:\n\nԺԵ\nԵրբ էս հին աշխարհը մտա ես տաղով, սազով-քամանչով՝Ի՛նչ պիտի անե աշխարհում էս անմիտ-անճարը, ասին:\n\nՍակայն երբ խալխի քեֆերին ես անուշ տաղերս ասի՝Ամառվա մրգերի նման անո՛ւշ է քո բառը, ասին:\n\nԲայց խալխի անսիրտ քեֆերին ես տխուր, մենակ մնացի,Ուզեցի թողնեմ-հեռանամ` հպարտ է ու չար է, ասին:\n\nԵվ սրտի ցավից հուսահատ ես մե թաս օղի խմեցի —Չարենցը ցնդած-գինեմոլ, հարբեցող-հիմար է, ասին:\n\nՈւ ձմռան բուքերի միջին ես բոբիկ ու մերկ մնացի. —Դուրսը ցուրտ, ձմեռ է, սակայն հոգուդ մեջ ամառ է, ասին:\n\nԱսի թե` մա՜րդ եք ախար դուք, չե՞ք տեսնում մարմինս ծվատ.Չարենցի հոգին տաղերում աննկուն, համառ է, ասին:\n\nԽնդացին, քրքջացին միայն, որ այդպես մնացել եմ մերկ. —Դարերի հիացմունքը վսեմ տաղերիդ համար է, ասին:\n\nԺԶ\nԲախչովն անցան, բույր շնչեցին, ափսոս, որ վարդը չտեսան,Չոր ու դատարկ տեսքով տարված` հոգեկան, բարդը չտեսան:\n\nԵրգիս ձայնին մեջլիսն եկան, ու անտարբեր անցան նորից՝Սրտիցս իրենց սիրտը գցած հոգեղեն կարթը չտեսան:\nԵղա ինչպես ամառվա արտ` քանի դեռ սիրտ կար ու կրակ`Ցողունների օսկով տարված՝ անսահման արտը չտեսան:\n\nՔո՜ւյր, սիրեկան, օտար մարդիկ, բարեկամ ու անծանոթՄոտովս անցան՝ տաղերիս տակ կենդանի մարդը չտեսան:\n\nԺԷ\nՀիմի անտուն ման եմ գալիս, գիշեր-ցերեկ երգ եմ ասում.Մոռցել եմ էշխիդ անունը, հարցնողաց` վերք եմ ասում:\n\nԷշխդ հին յարա է, գոզալ, վառվում է կրակի նման —Ու էն յարեն տվող ձեռքին շահնշահի ձեռք եմ ասում:\n\nԳանգատ չունեմ սրտիս միջին. սիրեկան պատկերքիդ նմանՍիրում եմ սրտիս մոխիրն` անմահական բերք եմ ասում:\n\nԺԸ\nԱշխարհիս մեջ ես էլ մե օր կանցնեմ անդարձ ու կերթամ,Ետ չեմ նայի, չեմ պահանջի ես փառք ու վարձ ու կերթամ:\n\nԱշուղ Սայաթ-Նովի նման ես էն գլխեն իմացա,Որ աշխարհում փուչ է ամեն երազ ու լաց — ու կերթամ:\n\nԷն էլ, որ ես իմ վառ սրտով ու կարոտով սիրեցի —Քամուն կտամ, կմոռանամ ամեն մե հարց — ու կերթամ:\n\nՈւ գոզալի պատկերքը վառ, դեմքը մախմուր ու անուշԿմոռանամ... կառնեմ խոնավ, հողե մե բարձ ու կերթամ:\n\nԿյանքիս նման հեռո՛ւ մարդիկ, անանուն ու անծանոթ,Ձե՜զ կթողնեմ երգերս այս` կյանքս երազ — ու կերթամ:\n\nԺԹ\n(Հայաստանին)Հազար ու մե վերք ես տեսել — էլի՜ կտեսնես,Հազար խալխի ձեռք ես տեսել — էլի՜ կտեսնես:\n\nԱշնան քաղած արտի նման` հազա՛ր զոհերիՉհավաքած բե՜րք ես տեսել — էլի կտեսնես:\n\nԳլուխդ չոր քամուն տված պանդուխտի նմանՀազա՛ր տարվա հերք ես տեսել — էլի՜ կտեսնես:\n\nՆարեկացի, Շնորհալի, Նաղաշ Հովնաթան —Ինչքա՛ն հանճար, խելք ես տեսել — էլի՜ կտեսնես:\n\nՔո Չարենցին լեզու տվող երկի՜ր Հայաստան,Հազա՛ր ու մե ե՜րգ ես տեսել — էլի՜ կտեսնես:",
    "Ես իմ անուշ Հայաստանի արևահամ բառն եմ սիրում,Մեր հին սազի ողբանվագ, լացակումած լարն եմ սիրում,Արնանման ծաղիկների ու վարդերի բո՜ւյրը վառման,Ու նաիրյան աղջիկների հեզաճկուն պա՜րն եմ սիրում:\n\nՍիրում եմ մեր երկինքը մուգ, ջրերը ջինջ, լիճը լուսե,Արևն ամռան ու ձմեռվա վիշապաձայն բուքը վսեմ,Մթում կորած խրճիթների անհյուրընկալ պատերը սևՈւ հնամյա քաղաքների հազարամյա քա՜րն եմ սիրում:\n\nՈւր է՜լ լինեմ — չե՜մ մոռանա ես ողբաձայն երգերը մեր,Չե՛մ մոռանա աղոթք դարձած երկաթագիր գրքերը մեր,Ինչքան էլ սո՛ւր սիրտս խոցեն արյունաքամ վերքերը մեր —Էլի՜ ես որբ ու արնավառ իմ Հայաստան-յա՜րն եմ սիրում:\nԻմ կարոտած սրտի համար ո՜չ մի ուրիշ հեքիաթ չկա.Նարեկացու, Քուչակի պես լուսապսակ ճակատ չկա.Աշխա՜րհ անցի՜ր՝ Արարատի նման ճերմակ գագաթ չկա.Ինչպես անհաս փառքի ճամփա՝ ես իմ Մասիս սա՜րն եմ սիրում:\n\n1920-1921\nԵրևան-Մոսկվա\nՊՈԵՏ\nԻնձ համար չարը դառնում է բարի,Անգույն առօրյան — մոգական երազ.Սիրում եմ բոլոր գույներն աշխարհի`Երկրային հեռուն ու աստղերն անհաս:\n\nԵվ շրջիկների երգերը անհոգ,Վազքը կառքերի, փողոցի ուղին —Դառնում են հանկարծ հեռավոր ցնորք,Որ երազել է պոետի հոգին:\n\nԵրբ համբուրում եմ շրթերը կնոջ,Շրթեր, որ հազար մարդ է համբուրել —Հավատում եմ ես, որ նրանք քրոջՇրթունքներ են կույս — ու մաքուր են դեռ:\n\nՈ՞վ կհասկանա պոետի ուղին...Երբ փողոցներում թափառում է նա —Նրա թևավոր, աստղային հոգինՃախրում է հեռու աստղերի վրա:\n\nՈ՞վ կհասկանա, թե ինչո՞ւ է նաՀամբուրում նեխած շրթերը կնոջ,Երբ նույն վայրկյանին աղոթում է նաՍտվերի առաջ հեռավոր քրոջ:\n\nՈ՞վ նրա տրտում երգը կլսի,Երգը խելագար, կամ ցնդած մարդու:\nԲայց նա մեռնելիս կժպտա, կասի.— Օրհնությո՛ւն քեզ, կյանք: \nՀրա՛շք էիր դո՜ւ...\n«ՀՐՈ ԵՐԿԻՐ» շարքից\nԵրազում եմ այն Երկիրը հեռավոր,Ուր մարմինը, սեգ մարմինը ու հոգին`Աննյութացա՛ծ ու նյութացա՛ծ, լուսավոր`Ողջակիզվեն Արևի՛ մեջ, քույր իմ, կին:\n\nՈւ միանա՛ն սեգ մարմի՛նը ու հոգի՛ն...Ու չլինի՛, ու չլինի՛ դու ու ես:\nԱննյութացած — դու մարմնանաս — ու կրկինՀրա՛շք դառնաս` անդունդները արևես...\nԵվ երբ կանչեմ — դու գրկիս մեջ արևիցՈւ տարփանքի՛ց, տառապանքի՛ց շիկացած —Գրկես թևե՛րս մանկական ու անբիծ, —Ախ, կի՛ն — ցնորք, քո՛ւյր, Շամիրա՛մ ու Աստվա՛ծ:\n\n1913 — 1916\nԳԻՇԵՐԱՊԱՀԸ\nԵս արթնանում եմ, երբ քնում եք դուքԵվ գիշերն ամբողջ անխոնջ ու անքուն,Երբ փողոցներով չի անցնում ոչ-ոք —Քայլում եմ, քայլում անկյունից-անկյուն:\n\nՔայլում եմ և լուռ մտածում եմ ես,Որ չունեմ ձեզ պես ոսկիներ, գանձեր,Բայց գիշերների մենակության մեջՁեր ոսկիների հսկողն եմ դարձել:\n\nՀսկում եմ, հսկում, որ ոչ-ոք չգաԵվ չգողանա ոսկիները ձեր:\nՀանդարտ է շուրջս՝ ձայն, շշուկ չկա,— Իմ կյանքն էլ, մի՞թե, այսպես չի՞ անցել:\n\nԵս չեմ շտապել առավոտ ծեգին,Ոսկի չեմ դիզել, չեմ գանձել ոչինչ.Նայել եմ միայն հեռու աստղերին,Որ ահա նորից հե՛զ թարթում են ինձ:\nՆայում եմ լուսնին: \nՀսկում եմ արթուն:\nԱշխարհը — անհո՛ւն, աստղազարդ տեսիլ:\nԻսկ երբ արթնանաք — կգնամ ես տուն —Եվ անո՛ւշ, անո՛ւշ կքնեմ ես էլ...\nՊԱՏԱՀԱԿԱՆ ԱՆՑՈՐԴԻՆ\nՄենք երկո՜ւսս էլ, մենք երկո՜ւսս էլ անվերադարձ աշխարհումԱպրում ենք, կանք, գնում ենք — ո՞ւր. միևնո՜ւյնն է մեր հեռուն:\n\nԿանգնիր, անցորդ: \nԿանգնիր: \nՆայենք: \nՆայենք իրար — գուցե՛ մենքՀանկարծ ժպտանք` չճանաչված մի բարեկամ ճանաչենք:\n\nԿանգնի՜ր, կանգնի՜ր, ո՞ւր ես վազում, ո՞ւր ես գնում դու արագ.Աչքերիս մեջ գուցե՛ գտնես ոսկե՜ժպիտ մի կրակ:\n\nԴու ուրախ չե՞ս, որ ապրում ենք — ու հանդիպել ենք իրար,Ո՞ւր ես անցնում անվերադարձ, որպես անդարձ ճանապարհ...\nԵ՜ս էլ կանցնեմ — տրտում, մենակ, — ու կգնամ իմ անծայրԵրազ-ճամփան, որով դու էլ այս իրիկուն կո՛ւյր անցար:\n\nԴու կույր անցար, չնայեցիր ու հեռացար մշուշում.Բայց ես երկա՛ր քո անծանոթ, օտար դեմքը կհիշեմ:\n\nԿհիշեմ, որ դեգերումիս ճանապարհին, որպես հուշ,Մեկը անցավ, իրիկուն էր. իրիկուն էր ու մշուշ...\nԴԱՀԻՃԸ ԿԱՐՄՐԱԶԳԵՍՏ\nԴու կդնես քո գլուխը իմ բարձին`Սև հյուսերդ ջրերի պես թափած վար,Սրտատրոփ, լուռ կսպասես հարվածին`Գոհ, անտրտունջ, երազորեն — հոգեվար:\n\nԿիջնի՜, կիջնի՜ իմ հարվածը մահաբեր —Կո՛ւյր հարվածը կարմիր հագած դահիճի.Դուրսը քամին կծիծաղի անտարբերՈւ մութը, չար, կխտանա ու կաճի:\n\nԲայց մեռնելուց առաջ, վերջի՛ն վայրկյանին,Դու կտեսնես և կժպտաս հպա՛րտ, գոհ, —Որ դահիճը, այդ կարմրազգեստ վայրենինՀամբարում է ջղաձգվող ձեռքը քո...\n*\nՀիշում եմ. հնչեց զանգը միջանցքումԵվ ես ներս մտա հին սենյակը քn:\nԵրկա՛ր քայլեցի անկյունից-անկյուն:\nՀետո դուրս եկա` քեզանից դժգոհ:\n\nՀետ դարձա կրկին: \nԱյնքան մութ էինԽոսքերդ այն գիշեր: \nՄութ ու առօրյա:\nԵվ մի ժամ հետո հեռացա կրկինԱրյունի հետքեր ձեռքերիս վրա:\n\nԵվ չհասկացավ ոչ-ոք այն գիշեր,Որ սենյակիդ մեջ սպանել են քեզ:\nՄիայն իմ հոգում մշուշ էր իջելԵվ ստվերդ ինձ մինչև լույս հսկեց:\n\nՇԱՄԻՐԱՄ\nԻրիկնային փողոցում ես տեսա նրան:\nՆա — սևաչյա պչրուհի, գուցե — Շամիրամ:\n\nԵվ ինձ տվեց հինավուրց հուռութները նա.Երկու համբույր — փողոցում, մայթերի վրա:\n\nԵվ հմայեց ու տարավ նա դղյակը հին:\nԼապտերները ժպտալով ճանապարհ դրին:\n\nԵվ, չնայած որ անթիվ դարեր են անցել`Նո՜ւյնն է երազը նրա, լոկ մարմինն է — ծեր:\n\nՆո՜ւյնն է խոսքը, կարծես նոր տրվող աղջկա,Միայն մարած աչքերում էլ հրդեհ չկա:\n\n*\nԿան անտես հյուրեր: \nԳալիս են նրանքԱնխոս ու անձայն, լռության ծոցում:\nԳալիս են, ապրում ու անցնում նրանք՝Ոչ դուռ են բացում և ոչ դուռ գոցում:\n\nՈ՜չ անուն ունեն, ո՜չ ստվեր, ո՜չ ձայն:\nԳալիս են, ապրում և անցնում են լուռ:\nԵվ ինլո՞ւ եկան, և ինչո՞ւ անցան —Մենք չենք իմանում աշխարհում անդուռ:\n\nՄիայն մի անծայր ու խոր տխրությունԵրբ փռում է իր թևն ամենուրեք —Զգում ենք հանկարծ կարոտով անհուն,Որ մեկը անդարձ անցել է երեկ,\n*\nԿյանքը — երգի, երկնքի՛ պես անհո՛ւն, անհո՛ւն, —Կյանքը — կորած աստղերի՛ պես հազարանուն:\nԿյանքը — կրակ ճահիճներում` կա ու չկա, —Կյանքը — ճամփորդ, սպասված հյուր, որ պետք է գա:\n\nԿյանքը — երգի, երկնքի՛ պես անհո՛ւն, անհո՛ւն, —Կյանքը — կորած աստղերի՛ պես հազարանուն...\n*\n\n\n\n\n\nՀմայում է ինձ լապտերը փողոցային,Հմայում է փողոցների աղմուկը հին,Հմայում է պատուհանի շահը թարթող,Հմայում են հայելիները կախարդող. —Ու փողոցում թերթեր ծախող փոքրիկ տղան.Եվ կառքերն ու վազքը նրանց հավերժական,Եվ շրջիկի երգը տխուր ու հոգեթով —Գո՛րշ առօրյան` իր ձանձրույթով ու հեքիաթով:\n\n*\nՓողոցների մեջ կա մի անանուն,Անըմբռնելի կարոտի ճախրում:\nԼսում ես, զգում, բայց չես հասկանումԵվ չես ըմբռնում կարոտը ճախրուն:\nԿառքերի վազքում, դեմքերում օտար,Անհասկանալի հայացքում կանանց —Թվում է հանկարծ, թե ահա գտարՀավերժականի ուրվականն անանց:\nՃախրում է մեկը փողոցի վրա`Հզոր ու անմահ, որպես ժամանակ. —Իսկ ինքդ կարծես ստվե՜րն ես նրա`Մի անմիտ ժպիտ, մի տխուր հանաք:\n\n*\nԵրգում է քաղաքն իր երգն առօրյաԻսկ ես — մտածկոտ, տրտում ու լռին —Կանգնել եմ ահա կամուրջի վրաԵվ նայում եմ հորդ, հեռացող ջրին:\nՆայում եմ տարված, մոռացված, անթարթ:\nՎազում են, վազում ջրերը անվերջ:\nՓրփուրի միջից ահա մի նայադԻնձ ձեռքով արավ և իր մոտ կանչեց:\nՈրպես մանկական կապույտ երազում —Խառնվեց ահա ճերմակ փրփուրին.Եվ թվում է, թե կամուրջն է վազում,Որ հասնի անդարձ հեռացող ջրին...\n*\nԴուրսը, հեռվում — դաշտեր ու դաշտեր:\nԵրկինքը — կապույտ, արևոտ, անհուն:\nԱմպի պես կախված օրորվում է դեռԿյանքը աշխարհում:\n\nԴաշտեր ու դաշտեր: \nՈւ արևը — վառ:\nԵվ կյանքը — անտես: \nԶգում եմ, որ եսԴուրս կգամ հիմա, կընկնեմ ճանապարհ:\nՄի՞թե չգիտես:\n\nԿգնամ մենակ: \nԿյանքում, աշխարհում:\nԵվ մի իրիկուն կմթնի ուղին:\nՈւ կվերջանա երկրային հեռուն —Ճանապարհը հին:\n\n*\nՃանապարհը — գորշ, փոշապատ, ոլոր:\nՏերևթափ ծառեր:\nԽամրել են գարնան գույները բոլոր:\nԱյդ ո՞վ է արել:\nՊարզ, մարմանդ մշուշ: \nՆայում եմ հեռուն —Դաշտերին, ծովին:\nԻնչո՞ւ է հոգին տրտմորեն լռումԱշնան օրերին:\n\nՈւ գույները — գորշ, ու գունատ, ու պաղ,Ու անմխիթար:\nԵվ հոգի կրծող կսկիծը, որ` ա՛խ —Անդա՛րձ չգտար...\n*\nԱյս շենքի վրա ամպերն են թառել,Քնել է քամին:\nՄեկը սենյակում կրակ է վառելԻրիկնաժամին:\n\nԿրակ է վառել, իսկ ինքը չկա:\nԴատարկ սենյակումԿախված է պատկերն օտար աղջկա:\nԼույսը չի հանգում:\n\nՔնել է քամին: \nՈւ ծառերը մունջՆիրհել են մուժում:\nԻսկ կրակը դեռ վառվում է անխոնջՆերսը — մշուշում:\n\n*\nԿարինե Քոթանճյանին\nԳիշերը հոգնած նստել սենյակում,Նայել շորերիդ ծալքերին լուսե,Ու լույսը լամպի տխրությամբ անհունԳուրգուրե հոգուս հոգնությունը սև:\nԼուռ, անձայն նստել մի բաժակ թեյի:\nՁեռքերդ դնես հոգնած ծնկներիս:\nՈւ հին, փոշեպատ հայելիներիՄշուշում կորած՝ խոնջանա հոգիս:\n\nԵվ սիրել բախտը` պարզ ու երկրային,Ցանկություններդ մեղկ ու կամակոր —Եվ սիրել քո տան փոշապատ ուղինԵվ սենյակներիդ տխրությունը գոլ...\nՄԱՐՄՆԻՍ ԵՐԱԶԸ\nՇոգ վերմակի տակ դողում է, տենդում մարմինս այս գիշեր:\nՔնել չե՛մ կարող: \nԱչքերիս առաջ ցատկում են, պարում:\nԱչքերիս վրա մի հրաբորբոք մշուշ է իջել —Իսկ նրանք գալիս ու դառնում են ցոփ, խայտառակ պարում:\n\nԳալիս են նրանք, անվերջ շարքերով անցնում են նրանք,Աչքերիս առաջ հոլովվում են գիրգ, տռփասեր ձևեր:\nՄոտենում են ինձ, համբուրում են շոգ շրթերով կրակՈւ կրկին-կրկին ոգի են դառնում ու ցատկում են վեր:\n\nԵվ նորից, նորից մոտենում են ինձ ու գրկում են ինձ,Երակներիս մեջ լցնում են գինի, մարմինս խանձում:\nԵվ երբ դողացող ձեռքերով նրանց սեղմում եմ կրծքիս —Դառնում են կրկին անմարմին ոգի — կրքերի ցանցում:\n\nԵվ վերմակի տակ դողում, գալարվում ու տենդում է դեռՄարմինս` թաղված քրտինքում, ինչպես տիղմերում ճղճիմ:\nԻսկ հոգուս խորքում աղոթում է դեռ մեկը, կարեվեր,Որ չկատարվի՛ մարմինիս կարմիր երազը վերջին...\n*\nԴուրսը քամին թափառում է, անմխիթար դեգերում,— Չի՜ մոռանա պոետը քեզ, չի մոռանա քո հեռուն:\n\nՆա մենակ է ու ծեծում է փակ դռները հիմա նա.— Քեզ մոտ կգա, երբ էլ-ոչ-ոք իր դռները չբանա:\n\nՈ՛ւ ո՛ւ... նվոցը աշնան քամու, որպես լացը ջութակի.— Կրկին կգա, քո մենավոր պատուհանը կթակի:\n\nԿես գիշերին ո՞վ կբանա իր դռները քամու դեմ.— Դու գրկաբաց ինձ կընդունես, դու կընդունես, ես գիտեմ:\n\nԼո՛ւռ... կուչ եկավ աշնան քամին պատերի տակ անկյունի.— Հոգնած սիրտս քո մեղավոր գգվանքներում կքնի...\nՈւՐՎԱԿԱՆՍ ՆՈՐ\nՉեմ ճանաչում ինքս ինձ,Չգիտեմ ես էլ,Թե ո՞վ խլեց ինձանիցՄի ոսկի տեսիլ:\nՓողոցներում — հեռավորՈւ անմարդ, ու մութ,Ես տեսնում եմ դեմքս նոր`Անորոշ ու սուտ:\nԵս տեսնում եմ` մշուշումՄեկը, մոլորված,Դեգերում է ու հիշումԴարպասները բաց...Դարպասները, որ երեկՓակվեցին մթում,Որ շրջիկը, հուսաբեկ,Չդառնա էլ տուն...\n*\nԳիտեմ, որ մի օր կմեռնեմ ես էլՈւ կվերջանա իմ կյանքի ուղին:\nՄոռացած բոլոր երգերս լուսե՝Կհանձնեն ինձ էլ արգավանդ հողին:\n\nԱրևը նորից անհոգ կխնդա՝Փռելով չորս դին լուսավոր գանձեր:\nԵվ մայրս անգամ էլ չի՜ հավատա,Որ եղել եմ ես, ապրել ու անցել:\n\nԵվ գերեզմանս երբ փակվի ինձ հետ —Մեղքս կմոռնան, սիրո խոսք կասեն, —Եվ անցած կյանքս կդառնա լեգենդ՝Օրերիս նման անդարձ ու վսեմ...\nՀԵՌԱՑՈՒՄԻ ԽՈՍՔԵՐ\nԻմ աչքերի մեջ այնքա՛ն կրակներ եմ մարել եսԵվ հոգուս մեջ, հուսահատ, այնքան աստղեր եմ մարել:\nԿյանքս, որ հուշ է դարձել, հեռանալիս չանիծես.Կյանքս կանցնի, կմարի — բայց երգս կա, կապրի դեռ:\n\nԿյանքս կանցնի, կմարի, որպես կրակ ճահիճում`Աննպատակ ու տարտամ, անմխիթար ու անհույս:\nԵրգերիս մեջ — դու գիտե՞ս — ինձ ոչ-ոք չի ճանաչում`Կարծես ուրի՛շն է երգում կապույտ կարոտը հոգուս:\n\nՀավիտյան գոց ու անխոս` թափառել եմ ու լռել.Ոչ-ոք, ոչ-ո՜ք չգիտե` արդյոք ի՞նչ է կյանքս, ես.Միայն գիտեն, որ կյանքում ինչ-որ երգեր եմ գրել,Ինչպես գիտեմ, որ դու կաս, որ սիրում է մեկը քեզ:\n\nԵս երգել եմ քո հոգին, քո ժպիտը լուսավոր,Քո աչքերի, քո դեմքի տխրությունը սրբազան.Կյանքս թողած անհունում — ես երգել եմ սերը խորՈւ կարոտը թևերիս, որ երբե՛ք քեզ չհասան...\nՄոտենում է, քո՜ւյր իմ, ա՛խ, իրիկունս միգամած.Ես ի՞նչ անեմ, որ հոգիս չհեծկլտա կարոտից.Ինչպե՞ս, ինչպե՞ս ընդունեմ կյանքիս բաժակը քամած,Որ ձեռքերս չդողան, որ օրերս ներե՛ն ինձ:\n\nԳուցե՛ հանկարծ կասկածեմ, չհավատամ ինքս, ես,Ու սուտ թվա իմ հոգուն քո կարոտը սրբազան...— Ի՛նչ էլ լինի, քո՜ւյր իմ, քո՜ւյր, հեռանալիս չանիծե՛սԽե՛ղճ կարոտը թևերիս, որ երբե՛ք քեզ չհասան...\nՏԱՂ ԱՆՁՆԱԿԱՆ\nԹողած Կարսում, գետի ափին, տուն` շինված անտաշ քարով,Կարսը թողած, Կարսի այգին ու հայրենի երկինքը մովԵվ Կարինե Քոթանճյանին անգամ չասած մնաս բարով —Ա՛նց եմ կենում հիմա օտար քաղաքների ճանապարհով:\n\nԱնց եմ կենում. շուրջս — մարդիկ, շուրջս դեմքեր հազա՛ր-հազա՛ր.Շուրջս աշխարհն է աղմկում, մարդկային կյանքն անհավասար. —Եվ ո՞վ կասի` ինչո՞ւ ես դու, և ո՞վ կասի, թե ո՞ւր հասար,Դեմքերը, ախ, բութ են այնպես` կարծես շինված են տապարով:\n\nԳորշ, տաղտկալի ու խելագար երգ է կարծես այս կյանքը մի.Ինչ-որ մեկի սրտում բացված — վերք է կարծես այս կյանքը մի.Եվ ո՞ւմ համար — էլ ո՞ւմ համար կարոտակեզ երգե հիմիՍիրտս` լցված տարիների սեղմ արճիճով ու կապարով:\n\nԲայց շուրջս թող որքան կուզե աշխարհը այս խնդա, ցնդի —Ես — հաշմանդամ ու խելագար ու հավիտյա՛ն վտարանդի`Դեպի երկի՛նք պիտի գնամ, դեպի եզերքը Ամենտի —Իմ բա՛րձր, հին ու աստղային երազների ճանապարհով...\nՈւ էլ ամե՜ն մեղքի համար սիրտս հիմա ունի ներում.Պիտի անդարձ ես հեռանամ, պիտի գնամ` ա՜չքս է հեռուն.Թե Կարինե Քոթանճյանին տեսնեք Կարսի փողոցներում —Ասե՜ք նրան՝ Չարենցն ասավ — մնաս բարո՛վ, մնաս բարո՛վ...\n*\nՈսկեփրփուր, ոսկեպուրպուր,Փռեմ չորս դին, թափեմ բուռ-բուռԵրգերը իմ հրահրան.Երգով խնդամ թող բոլորին,Որ մեռնելիս զգամ, որ իմՕրերն անցան ու չկորան:\n\nԱՇՆԱՆԱՅԻՆ\nI\nԱրևն արծաթել է ամպերը թիթեղ.Լույսից սփրթնել են ամպերը տեղ-տեղ:\n\nԴանդաղ բարձրանում է արևն արծաթե —Սառցի պես հալչում է երկինքը կաթե:\n\nՈւ պաղ հիացքով մի, կարծես թե իզուր,Սահում են լույսերը սարսուռ առ սարսուռ:\n\nII\nԱշունը թափում է թերթերս հիմա,Ու թոնը թրջում է արտերս հիմա:\n\nՕ, սի՜րտ իմ, դու լուռ ես ու երգդ տխո՛ւր է.Բոլո՛ր իմ հույսերը ջարդել ես հիմա:\n\nԳարնա՜ն պես, ծաղկա՜նց պես անցել է քո հուրը,ՈՒ հովը քաղում է վարդերս հիմա...\nԱՆՔՆՈՒԹՅՈՒՆ\nԴոփո՜ւմ են, դոփո՜ւմ են, դոփո՜ւմ են ձիերը,Մթի մեջ դոփում են, խփում են պայտերը,Պայտերը խփում են, խփում են հողին. —Անծա՛յր է գիշերը, անհայտ է ուղին:\nԳնո՛ւմ են, գնո՛ւմ են, գնո՛ւմ են ձիերը,Մոտիկ են, հեռու են, դոփում են պայտերը,Պայտերը դոփում են քունքի՜ս մեջ հիմա. —Անհա՛յտ է աշխարհը` անցնում է ու մահ...\n*\nԱշունը դեղնաթուխ նստել է դռանը:\nՄրսած ու կծկըված՝ դողում է, վայում է:\nԵրկինքը թխպակալ կարծես մի բերան է՝Ուզում է կլանել կանաչը, գարունը:\n\nՄրսած ու կծկըված դողում է իմ շունը.Փարվել է ոտքերիս` մենակ է, տխուր է:\nԱչքերը լացկումած, քաղցած են ու խորը,Աչքերը աչքերիս ասում են` աշո՛ւն է...\nԱշո՛ւն է, օ, շո՜ւն իմ, աշո՛ւն է, աշո՛ւն է,Գգվի՜ր, փաթաթվի՜ր իմ ոտքերին հիմա.Քաղցած, ամեհի է գայլի պես աշունը —Աշունը մշո՛ւշ է, մորմո՛ք է ու մահ...\n*\nԽավար է, գիշեր է: \nՄթում սպասում եմ:\nՍենյակս անլույս է ու լուռ է գիշերը:\nԳիշերը մթի մեջ հոսում ու խոսում է.Կասկածը ու ահը իմ սիրտը մաշել են:\n\nԼռել եմ: \nԼսում եմ: \nԱնծա՛յր է գիշերը:\nԻսկ մութը մանվում է, մանվում է, մանվում է:\nԻսկ սիրտս բոլո՛ր այն ահերը հիշել է.Ահով ու մահով, ախ, լցվել է իմ տունը:\n\nՊոկում են ծերպերը: \nՄթում քրթմնջում են:\nԱնտես փսփսում են — ու սիրտս լսում է:\nԳաղտնիք է ու ահ է ամեն մի հնչյունը —Մահո՛ւ պես դժվար է անլույս սպասումը...\n*\nԿարմիր են գալիքի լույսերը ու մուգ են. —Կարմիր են, կրակե, — բայց, ախ, անամո՛ք են:\nԵվ ո՞վ կկանչի նրանց, որ կյանքում այսՄենակ են, տխուր են, տխուր ու անօ՛գ են...Նվում է սրտիս մեջ ծանոթ մի մորմոք հին.— Լույսերը հեռո՛ւ են, անփո՛ւյթ են, անհո՜գ են...\n*\nԻ՞նչ ես արդյոք՝ չգիտեմ, ես չգիտեմ մինչ հիմա,Գիտեմ միայն, որ դու կաս՝ անհերքելի, որպես մահ,Ու անխուսափ, որպես օր, որ բացվում է ու մարում —Եղել ես դու, այժմ կաս — ու կլինես աշխարհում:\nՕրերիս պես, որ անցան — անմխիթար դու անցար,Արևի պես այսօրվա — դու վառել ես իմ ներկան, —Եվ ես գիտեմ, որ կգաս՝ մխիթարիչ ու պայծառ —Օրերի պես, որ դեռ նո՛ր պիտի բացվեն, պիտի գան:\nՕրերի պես գույնզգույն — բացվում ես դու ու մարում,Նո՛ր ես ընդմիշտ ու անդարձ` հավերժորեն քաղցր, խոր.Եվ ես գիտեմ` կլինես դու` պայծառ ու լուսավոր —Քանի ապրում եմ ես դեռ, քանի դեռ կամ աշխարհում:\n\n*\nԱղմկում է իմ սրտում ամեն գիշեր մի կարոտ,Աղմկում է, որպես խուլ ու հեռավոր մի քամի,Աղմկում է մինչև լույս, գանգատվում է վարանոտՈւ ժամերն է հաշվում իմ, վայրկյանները մի առ մի:\n\nԳիշերի մեջ լռանիստ աղմկում է անորոշ,Խո՛ւլ ծփում է իմ սրտում, և ուղեղում, և հոգում.Ու թվում է, թե նրա երգը ուրի՛շ, մի՜ ուրի՛շԱշխարհից է մոտենում հեռուներին իմ հոգու:\n\nԶարթնում է մեջս հանկարծ հազարամյա մի քաոս,Ծփում է հորդ, տարուբեր, օվկիանի պես վարար,Ժամանակի պես անդեմ, մշտահոլով, մշտահոս,Զառանցանքի պես շփոթ, ու անհաստատ, ու խավար:\n\nՀնչում է մերթ, որպես երգ անծայրածիր մշուշում,Հիվանդ մանկան պես անօգ` մերթ գանգատվում է կամաց,Ու ոռնում է մերթ տխուր, հուսակտուր, որպես շունԼուռ, լուսնկա ու անդորր գիշերի մեջ միգամած:\n\nԵվ լսում է իմ հոգին երգը այդ մութ քաոսի,Շփոթ աղմուկը նրա, ոռնոցները կատաղի. —Եվ ես գիտեմ, որ այդպես պիտի իմ կյանքը հոսիՄինչև մարի հավերժի օվկիանի մեջ աղի...\nԿԱՐՈՏ\nՄի ռուս աղջկա\nI\nՀիմա ես հեռու եմ, հիմաՕրերը ուրիշ են արդեն.Անցած դառնությունն էլ չկա,Անցած տխրությունը այն թեն:\nՈւ փողոցները չկան,Ու կրակները հիվանդ.Կարմիր փոթորկվել է ներկան —Վառել է ա՜յլ կարոտ ու խանդ:\nԲայց ես, քո սիրով օրորուն,Հրեղեն օրերում այս անգին,Հաճա՛խ երազում եմ քո հեռուն,Քո գորշ հմայքները այն հին:\nԵրազում եմ փողոցները տամուկ,Քո ծախվող հմայքներն անթով —Ու ճչում է հոգիս մանուկ`Հուսահատ, շրջմոլիկ, անտուն...\nlI\nԿապույտ իրիկուն էր իջնում —Ելնում էի փողոց:\nԳալիս էիր միշտ դու՝Լուռ, հոգնաբեկ, անխոս:\nԱչքերիդ մեջ միշտ միՄեղքի փայլ էր լինում.Ու շորերդ — խամրած,Ու թթված բույր գինու:\nՈ՜չ խոսք էր պետք, ո՜չ վեճ,Ո՜չ ակնարկներ զգույշ.Շրջում էինք անվերջ.Փողոցներում մշուշ:\nԻսկ հոգնելիս — էժանՀյուրանոցում մի մութՔնում էինք մեկտեղ,Որպես եղբայր ու քույր:\nՄոռացե՞լ ես արդյոքԳիշերները այն մեր...Ես քեզ հիշում եմ միշտ,Ես քեզ սիրում եմ դեռ:\n\n*\nԳարունը սիրտ է հուզում — հուր ու հրդեհ է վառել,Ջինջ օրերի երազում — հուր ու հրդեհ է վառել:\n\nՓռել է բույր ու շշուկ ու զարկել է ծիածան`Հորիզոնից-հորիզոն հուր ու հրդեհ է վառել:\n\nԳարնան բույրի պես անուշ՝ անմխիթար իմ հոգումԱյսօր թովիչ քո լեզուն հուր ու հրդեհ է վառել:\n\nԴու եկել ես գարնան պես ու զարկել ես ծիածան.Սիրտդ իմ սիրտն է ուզում — հուր ու հրդեհ է վառել:\n\n*\nԴու իմ գարնան առավոտ — ինչպե՞ս կանչեմ քեզ հիմա.Դու հարազա՛տ, սրտիս մոտ — ինչպե՞ս կանչեմ քեզ հիմա:\n\nԵվ դու, ոսկի իմ ամառ, հրանման, հրավառ,Ամռան կեսօր դու իմ տոթ — ինչպես կանչեմ քեզ հիմա:\n\nԵվ դու, ոսկի իմ աշուն, աշնան մրգի պես հասած,Անուշացած մրգի հոտ — ինչպե՞ս կանչեմ քեզ հիմա:\n\nԴուք բոլորդ հեռացել, մնացել եմ հիմա ծերԵվ իմ սրտով արյունոտ — ինչպե՞ս կանչեմ ձեզ հիմա:\n\nԱհա սրտին իմ արդեն մոտեցել է մի պառավՈւ բերել է մահվան բոթ — ինչպե՞ս կանչեմ ձեզ հիմա...\n*\nՀիմա հիշում եմ բոլոր օրերս հին ու անցած,Լուսազարդ ու թևավոր օրերս հին ու անցած:\n\nԵվ թվում է, թե նոքա կարկաչելով պիտի գան —Մանուկների նման հուր — օրերս հին ու անցած:\n\nԲայց գալիս են նոքա լո՛ւռ, ու հոգնաբեկ, ու տխուր,Անցորդների պես մոլոր — օրերս հին ու անցած:\n\nՊանդուխտների նման այն, որ հեռացել են վաղուց —Տուն են դառնում նորից նոր — օրերս հին ու անցած:\n\nԵվ նստում են, հոգնաբեկ, ահա սրտիս վրա ծերՈւ հորանջում են տխուր — օրերս հին ու անցած:\n\nԵվ չեն կանչում ոչ-ոքի. մտորում են ու լռում. —Քո՛ւն են փնտրում ու անդորր — օրերս հին ու անցած:\n\nՄՈՐՍ ՀԱՄԱՐ ԳԱԶԵԼ\nՀիշում եմ դեմքը քո ծեր, մայր իմ անուշ ու անգին.Լույս խորշոմներ ու գծեր, մայր իմ անուշ ու անգին:\n\nԱհա նստած ես տան դեմ ու կանաչած թթենինԴեմքիդ ստվեր է գցել, մայր իմ անուշ ու անգին:\n\nՆստել ես լուռ ու տխուր, հին օրերն ես հիշում այն.Որ եկել են ու անցել, մայր իմ անուշ ու անգին:\n\nԵվ հիշում ես քո որդուն, որ հեռացել է վաղուց, —Ո՞ւր է արդյոք հեռացել, մայր իմ անուշ ու անգին:\n\nՈւ՞ր է արդյոք հիմա նա, ո՞ղջ է արդյոք, թե մեռած,Եվ ի՞նչ դռներ է ծեծել, մայր իմ անուշ ու անգին:\n\nԵվ երբ հոգնած է եղել, և երբ խաբվել է սիրուց —Ո՞ւմ գրկում է հեծեծել, մայր իմ անուշ ու անգին:\n\nՄտորում ես դու տխուր, և օրրում է թթենինՏխրությունը քո անծիր, մայր իմ անուշ ու անգին:\n\nԵվ արցունքներ դառնաղի ահա ընկնում են մեկ-մեկՔո ձեռքերի վրա ծեր, մա՛յր իմ անուշ ու անգին...\n«ՔՈ ՎԱՐԴԱՐԱՆԸ»\nՆվարդի համար\nՔո աչքերի պես խոնավ ու լազուր լճիՀեռուների նման բիլ իմ հոգում հիմաՏխրություն է ու թախիծ, դառնություն ու մահ:\n\nԵվ ես ուզում եմ, որ այդ տխրությունն աճիՈւ խտանա, մշուշի պես կապույտ ու թեն —Որ ես ոչի՜նչ չտեսնեմ մշուշից բացի...\nՍակայն նստել եմ, տխուր, իրիկվա մեգին,Ու տվել եմ մատներիս վարդարանը քո.Մտորում է զանգերի հուսահատ հոգին\nՀեռուներում` ամպերի տխրության ներքո:\nՈւ վարդարանը քո հին` հեռավոր հուշի— Ճառագայթի նման բիլ՝ իմ լազուր հոգում\nԹափում է հի՛ն կարոտի մի կապույտ փոշի...Ընկնում են, մեղկ ու մեկ-մեկ, հատիկները բիլՈւ հոսում են մատներիս տխրության միջովՋրերի պես անձրևի` պարզ, կաթիլ-կաթիլ:\nԻ՞նչ է ուզում մատներից իմ տխուր ու մեղկՔո վարդարանը հիմա, երբ հեռու ես դու,\nՈրպես անցած կարոտի մոռացված մի երգ:\nԵվ ինչո՞ւ եմ ես նստել իրիկվա մեգինԵվ ձեռքս առել հակինթե վարդարանը քո,\nԵրբ մտորում է հեռուն զանգերի հոգինԻրիկնային մոխիրե ամպերի ներքո...Ախ, թո՜ղ հոգուս լազուրե դառնությունն աճի\nՈւ խտանա, մշուշի պես խոնավ ու թեն,Որ ես ոչի՛նչ չտեսնեմ մշուշից բացի:\nՍակայն զանգերը հեռուն մտորում են դեռ\nՀետզհետե ծանրացող ամպերի ներքո —Ու երգում է մատներիս կարոտի երգերՀնամենի՛, հակինթե վարդարանը քո...\nՄԱՐԻՈՆԵՏԿԱ\nԿամաց, կամաց, կամաց, կամաց,Ոտքերն հողին, հողին, հողին`Եկավ-գնաց, եկավ-գնաց,Գունատ, դեղին, գունատ, դեղին:\n\nՁեռքը շարժեց — մեկ վեր, մեկ վար,Ոտքը խփեց — մեռե՜լ, մեռե՜լ, —Առաջ եկավ դժվա՛ր, դժվա՛ր,Ձեռքը շարժեց մեկ վար, մեկ վեր:\n\nԱհա՜, ահա՜ — թեքվե՛ց, թեքվե՛ց,Կընկնի՜, կընկնի... բայց չէ՜, նայի՜.Շուրթը շրթից դանդաղ ջոկվեց,Մնաց մի պահ՝ աչքը մահի:\n\nՈւ սո՛ւր ճչաց՝ կարծես բռնիԱչքերն, անշարժ, հեռուն գամած. —Այդպես հոգի՜ս պիտի մեռնի —Կամա՛ց, կամա՛ց, կամա՛ց, կամա՛ց...\nՊՐԻՆՑԵՍԱ ՄԱՀ\nՆվարդին ու Գոհարին\nՍպիտակ վարդեր կան շրթերի վրա քո,Աչքերիդ լճի մեջ — մոռացման թերթեր:\nՀավիտյան հանգել է աչքերիդ կրակըՈւ բացվել են տեղը սպիտակ վարդեր:\n\nԴու խաղաղ նիրհել ես, հավիտյան լռել եսԵվ այնպե՛ս է քաղցր լռությունը քո,Որ մի պահ մարել եմ առաջվա հրերսՈւ խմում եմ նիրհդ` լուսավոր ու գոհ:\n\nԱխ, կարծես թե սիրտս քեզ դարե՛ր սիրել էՈւ գտել է լույսդ դագաղում հիմա.Քո գունատ աչքերը, քո մաքո՛ւր աչքերըԻմ հոգին գերել են, օ, պրինցեսա Մահ...\nԵվ ահա թեքվել եմ ու դողդոջ շրթերսՀամբուրում են կարծր քո ճակատը սառ —Համբույրով տալիս եմ կարոտի վարդերս՝Քո լուսե հուշի հետ մոռացմա՜նը տար...\nՎԱՀԱՆ ՏԵՐՅԱՆԻ ՀԻՇԱՏԱԿԻՆ\nI\nՎահա՜ն Տերյան, ինչպե՞ս երգեմ հիշատակը քոԹող լուռ փռվի հիմա իմ դեմ անլույս երեկո:\nՍրտիս վրա իջնի թող մութ մի ամպի քուլա,Քամին բերե թող մահվան բոթ ու անձրևը լա:\nԵվ թող թափվեն շուրջս աշնան տերևներ դեղինԵվ զարդարեն, Վահա՜ն Տերյան, քո անցած ուղին:\nՈւ մշուշում տխո՛ւր երգով բյուրավոր զանգերԹող օրհներգեն թախիծը քո, իմ հեռու ընկեր...\nII\nԴու արդեն հեռացել ես, աշխարհում էլ չկաս դու,Ու լռել է երգը քո արդեն հիմա,Բայց զգում է սիրտս, որ նորից կգաս դու,Երբ իջնի գիշերը ու անձրևը լա:\n\nԵրբ իջնի գիշերը ու անցած հուշերը,Անցածի փշերը դառնորեն խոցեն —Ո՛րբ, մենակ կգաս դու և կերգես քո սերը,Որ վերջի՛ն մեր սերն է աշխարհում գուցե:\n\nՈրբ, մենակ կգաս դու և նորից քո երգըԿվառե սրտում մեր կարոտանք ու սեր,Անարև սրտում մեր կվառե քո երգըԵրազներ անմար ու ցնորքներ լուսե:\n\nԵվ նորից կզգանք, որ մեր սրտին դու մո՛տ ես,Մորմոքող հրի՜ պես մեր հիվանդ արյան,Որ լուսե երգին քո մեր հոգին կարոտ է,Օ, հեռու ընկեր իմ, օ, Վահան Տերյան...\nIlI\nԴու — լուսե, անցար ու չկաս:\nԴու — թեթև, անմարմին, անծիր:\nԴու ուրի՛շ խնդության երազ:\n\nԴու սրտում մեր ընդմիշտ վառեցիրԿրակներ անմար ու թաքուն:\nՓռեցիր լուսավոր գանձեր:\n\nԵվ երբե՜ք, երբեք չի աղոտիՔո կանթեղը խավար մեր հոգում, —Քո կանթեղը — հեռո՛ւ կարոտի:\n\n16. V. 1920\n«ԼՅՈւՍԻ ԹԱՌԱՅԱՆԻՆ» շարքից\n*\nԲրոնզե քո՜ւյր իմ, բրոնզե քո՜ւյր իմ, բրոնզե հարս,Լուսավոր դու, հրասիրտ ու հրավարս,Բրոնզե քո՜ւյր իմ, բրոնզե քո՜ւյր իմ, բրոնզե հարս:\n\nԴու վառվել ես օրերի մեջ ու հրում,Դու վառվել ես կարմրավառ այս օրերում,Դու վառել ես գալիքները ու հեռուն:\n\nԵվ քո սիրտը — մի խարույկ է ճարճատուն,Ու հրում քո այրվում ես հիմա դու,Ու կարմիր են կրակները քո հատու:\n\nԲայց գրկել է քեզ խավարը անսփոփ,Արնոտել են կրակներդ հիմա որբ,Օ, երկի՜ր իմ, բրոնզե քո՜ւյր իմ հրասուրբ:\n\nՈւ խավար է, շուրջդ ահ է ու մշուշ,Արնոտել են կրակները քո անուշ —Շուրջդ ա՜հ է, շուրջդ մա՜հ է ու մշուշ:\n\nՔեզ խաչել են ու թքել են երեսիդ,Օ, երկի՜ր իմ, հրադեմ ու հրասիրտ —Բրոնզե քույր իմ, բրոնզե հարս իմ երազի:\n\nՔեզ խաչել են ու թքել են երեսիդ,Քրքջացել են լուսավոր քո երազին,Բրոնզե քույր իմ, բրոնզե հարս իմ երազի:\n\nՈւ վերքերը կարմըրել են երեսիդ,Արնոտել են շուշանները երազի, —Բայց քո ճիչը Ամոքիչը կլսի:\n\nԵվ հողմերը կճչան ու կշաչեն,Եվ զենքերը մեր զվարթ կշառաչեն,Որ հառնե քո երազանքը լուսաճեմ:\n\nՈւ հրում, հողմերում մեր երազիԿկորչեն քո դահիճները, անբասիր,Ոսոխները, ոսոխները քո զազիր:\n\nԵվ նրանք, որ թքեցին քո երեսին —Պետք է մահը ու դժոխը երազենԳայլերի ու ցիների հետ միասին:\n\nԵվ նրանք, որ լրբացել են էլ հիմաԱնկումից քո, խարխափից քո ակամա —Գտնելու են միայն մեգ ու միայն մահ:\n\nԿհառնես դու, հրասիրտ ու հրավարս,Կվառվես դու խնդասիրտ ու կխնդաս,Օ, երկի՜ր իմ, բրոնզե քո՜ւյր իմ, բրոնզե հարս:\n\n1920, հունիս\nՄԱՀՎԱՆ ՏԵՍԻԼ\nՈրպես լքված թավջութակի ձգված մի լար՝Դողում է սիրտս կարոտով մի ահարկու.Կարոտներիս գագաթն է այս՝ վերջին քնար. —Մի պիրկ պարան ու երկնուղեշ փայտեր երկու:\nՈրպես բախտիս մութ քամահրանքը, կամ որպեսՄի հին խոստում, որ անկատար, դրժած թողի —Կախաղանի փայտերն ահա քաղաքի մեջԿանգնել են, սեգ, ու սպասում են կախվողի:\nԿանգնել են, լուռ, իրար կքած, փայտեր երկու,Ու մեջտեղում դողում է, մեղկ ու երերուն,Մի գորշ պարան, ինչպես տխուր այս օրերումԱնբոց մորմոքը նաիրյան իմ ո՛րբ հոգու:\nԻջել է շուրջը մի անհուր իրիկնաժամ,Ու լռություն մի անստվեր, անդուռ, անդող,Ինչպես մորմոքը օրերի, ինչպես դաժանՄահվան թախիծը՝ իմ անլուր սիրտը բանտող:\nՈւ խանութները, գորշ կքած, ու այն մարդիկ,Որ հավաքվել են փայտերի շուրջը հիմա,Մահվան բեկուն այդ քնարին այդքան մոտիկ —Ի՞նչ են ուզում՝ այդքան տխուր ու ակամա:\nԵվ արդյոք ո՞վ է երազել այդքան դաժան —Ու լուսավոր առավոտները իմ հոգուՈ՞վ դարձրեց — մի անկրակ իրիկնաժամ,Ու գորշ պարան, ու երկնուղեշ փայտե՜ր երկու:\nԳուցե այդ ե՜ս եմ, որ սրտով իմ լուսնահարՈ՜չ մի կրակ հեռուներից ձեզ չբերի,Ու ցանկացա, որ չօրհներգե ո՜չ մի քնարԼուսապսակ, պայծառ գալիքը Նաիրի...\nԵրթամ հիմա: \nՈւ կարոտով անմխիթար,Իմ երգիչի երազներով ու հրերով,Անհրապույր իմ օրերի երգով մթարՈւ նաիրյան իմ երազի վերջին սիրով, —Երթամ մարող ու մարմրող իրիկվա մեջ,Որպես ուրու հալածական, որպես տեսիլ —Տա՛մ պարանոցս կարոտին այն երկնուղեշՈւ օրորվեմ՝ եղերական ու անբասիր...Թող ո՜չ մի զոհ չպահանջվի ինձնից բացի,Ուրիշ ոտքեր կախաղանին թող մոտ չգան.Եվ թող տեսնեն ի՜մ աչքերի մեջ կախվածի,Իմ բո՜րբ երկիր, լուսապսակ քո ապագան:\nԹող դուրս ընկած իմ աչքերի մեջ կախվածիՆոքա տեսնեն պայծառ օրերդ ապագա, —Թող ո՜չ մի զոհ չպահանջվի ինձնից բացի,Ո՜չ մի ստվեր կախաղանին թող մոտ չգա...\n1920. 6. X.\nՏՐԻՈԼԵՏ Լ. Բ-ԻՆ\nԻնչքան աշխարհը սիրես ու աշխարհով հիանաս —Այնքան աշխարհը անուշ ու ցանկալի կլինի.Թե ուզում ես չսուզվել ճահճուտները անհունի —Պիտի աշխարհը սիրես ու աշխարհով հիանաս:\nԱյնպե՜ս արա, որ կյանքում ո՜չ մի գանգատ չիմանաս,Խմի՜ր թախիծը հոգու, որպես հրճվանք ու գինի.Որքան աշխարհը սիրես ու աշխարհով հիանաս —Այնքան աշխարհը անուշ ու ցանկալի կլինի...\nՆՐԲԱԿԻՐԹ Լ.-ԻՆ\nՁեր հոգին — նուրբ, օսլայած,Ձեր սիրտը — գուրգուրած շնիկ:\nԻսկ ես սովորել եմ, գիտե՞ք,Որ հոգիս փողոցում քնի:\n\nՁեր հոգին նուրբ, օսլայած:\nՆերեցեք... բայց կարող է նաՀետևի ոտքերին նստած —Մինչև լույս կարոտից ոռնալ:\n\nԿարո՞ղ է արդյոք փողոցում,Ուր անգամ արգելվում է ծեծվել,Առաջին հանդիպած շան հետՄիանալ, այսինքն — կցվել:\n\nԱխ, օրիո՜րդ, ներեցե՜ք:\nԴե, եսՈրքան էլ բանաստեղծ լինեմ,Բայց ձեզ պես բարեկիրթ, ձեզ պես...Իմ հույզերը զսպել չգիտեմ:\n\nԵս առանց քաշվելու, գիտե՞ք,Վաղը, երբ գարուն բացվի,Կթողնեմ, որ հոգիս շրջիկԱմենքի հետ միանա — կցվի:\n\nԹեկուզ ես գիտեմ, որ նաԵրբ հետո հագեցած երգե —Իմ հոգու լնդերքի վրաԿբացվեն կապո՛ւյտ վերքեր:\n\nԲայց էլի, մայթերի վրաՓնտրելով փշրանքներ հացի —Կվատնեմ իմ հոգին շռայլ,Կտամ շներին փողոցի:\n\nՊոռնիկները ինձ քույր կդառնան,Շները — եղբայրներ անգին, —Բայց ափսո՛ս որ օտար կմնաՁեր մաքուր, օսլայած հոգին...\nԿԱՏՈԻՆԵՐՆ ՈՒ ԵՍ\nԻնձ ասացին, որ ես իզուր եմ ապրում,Որ ես իզուր վիրավորում եմ իմ խեղճՈւ խայտառակ գոյությամբՎեհությունը աշխարհի...\nԻնձ ասացին, որ ես իզուր եմ ապրում...Եվ ո՞վ ասաց. մի կատու,Որ գարնան դեմ, սիրակարոտ մլավելով,Երազում էր տա՛ք գգվանքներ ու խնդում:\nՆա նստել էր կտուրին,Ուր իր մրսած կողերն հողին քսելով,Մլավելով աղիողորմ,Կանչում էր որձ կատուների, որ, ավա՛ղ,Չկային...\nԳարնան արևն իրիկնայինԳցել էր պաղ մի ճառագայթ կողերին,Ու արևի տակ գարնանՏաքանում էր կարոտը ո՛րբ կողերի...\nՈւ կատվային աչքերում,Արդեն մարող ճառագայթի նման խեղճ,Հուրհուրում էր վերջին տագնապը սիրո,Որ դեռ մխում էր ցամաքած սրտի մեջ:\n\nԵրկա՛ր, երկա՛ր մլավում էր հուսահատ:\nԵվ որպես սև դառնություն —Այդ աղեխարշ մլավյունը իրիկվաՀոսում էր վար կտուրից,Որպես թախիծ, որպես թույն...\nՆայում էի ես երկա՛ր:\nԼո՛ւռ էր այնպես: \nՈւ միայն ջուրն էր կաթում, —Երբ դիմացի կտուրից,Գաղտագողի մոտենալով —Ցատկեց հանկարծ մի կատու:\n\nԴեռ չէր տեսել: \nԲայց հանկարծՆա նկատեց — ու մլավյունը խղճուկՓոխվեց մի սուր, արնափրփուր խնդության:\nԵվ իրարու մոտեցած,Արդեն մարող լույսերի տակ արևի,Նրանք իրար միացան,Չիմանալով, որ նայում է մի չար աչք —Ներքևից...\nՀետո... ների՜ր ինձ, երկի՜նք,Որ հալհլոցը գարնանՈւ տեսարանը հեթանոս այդ սիրոՄեջս շարժեց չար մի կիրք...Եվ ես հանկարծ,Ի՜նքս էլ դեռ լավ չհասկացած, թե ինչու,Վերցրեցի մի բուռ ձյունՈւ խփեցի կատուներին սիրարծարծ...\nԵվ ա՜յդ պահուն միայն եսՆկատեցի, որ եթեԵս պատահմամբ այդ չար քայլը չանեի —Սիրով տարված կատուները կտուրիցՊիտի գետին ընկնեին...\nՍակայն իմ թաց ձյունագնդից արթնացած,Սուր զայրացած, որ չթողին որ խաղան —Նրանք ահեղ մլավեցին դեպի ցած —Ու փախան...\n* * * * * * * *\nՈ՛վ երկինք,Ների՜ր, որ ես ոչնչի չե՛մ պետք եկել,Որ կյանքս ողջ երգ է եղել ու քամի...Բայց մի անգամ, միայն մի, —Երբ գարուն էր, հալհլոց —Ես փրկել եմ — թեկուզ կամքիս հակառակ —Երկու կատվի... կտուրից վայր ընկնելուց...\nԱՄԱՌ\nԱրդեն ամառ է շոգ, ջերմին,Արդեն հասել է բերքը բորբ,Ծաղկել է վառ պարտեզը իմ. —Ինչո՞ւ եմ ես անօգ ու որբ:\n\nՏվել է ինձ արևն ամռանԻնչ որ միայն կարող էր տալ.Սերմերն հասան ու չկորան. —Ինչո՞ւ ես չե՛մ կարող խնդալ...\nԱմառը ինձ բերք է բերել,Տունս լցվի պիտի բերքով. —Բայց սիրտս մութ ու զուրկ է դեռԵվ չի՛ լցվում ամռան երգով...\nՈ՞վ գիտե, սի՜րտ, ուղին քո մութՈւ խորհուրդները քո խավար.— Սի՜րտ իմ, անհաս կյանքի խորհուրդ,Սի՜րտ իմ խավար...\nԿԱՐՄԻՐ ՍՈՆԵՏ\nПоэт всегда с людьми, когда шумит гроза.БРЮСОВ\nՈրպես դաշույն՝ օրերի հնամենի պատյանիցԵլնում է, կարծր ու բոսոր, ու վառվում է ապագան.Եվ չի մտնի նա հնի փոշոտ պատյանը նորից,Ու չի թաղվի օրերում, որ վառվեցին ու չկան:\n\nԻ՞նչ է ուզում էլ տաղտուկ հիմարությունը ձեր խեղճԵվ ձեր մեռնող աշխարհի տխրությունը հուսահատ.Այն, որ օրերն ապրեցին և բանաստեղծը երգեց —Չի՜ խորտակվի տագնապից ու սարսափից ձեր վհատ:\n\nԻմաստուն է օրերի վայրագ նահանջը հիմա.Ինչպես փոշոտ պատյանի բիրտ հեռացումը սրից —Երբ ոսոխի հանդիպած՝ պիտի կռվես ակամա: \n—\nԵվ ես, պոետ իմաստուն, ահա երգում եմ նորից.Նահանջում են օրերն ետ, հեռանում են ու չկան —Ու թռչում է երգս՝ նետ՝ դեպի վառվող Ապագան...\nԱՍՏՂԻԿ\nՔնար չկա ձեռքիս և ոչ սրինգ անուշ,Որ քեզ երգեմ, Աստղի՜կ, կին դու՝ հավերժ բեղուն,Ցնորք դարձած դու կին, արդեն մեռած վաղուց,Քարի՛ կոտրած բեկոր՝ անդարձ կորած հողում:\n\nԱստղի՜կ, հեռու տեսիլ, ինչպես դարերն հեռու,Ո՛վ թարմություն գարնան, անուշ կարկաչ առվի, —Ինչո՞ւ ստվեր դարձար, ինչո՞ւ դարձար ուրու,Եվ ե՞րբ պիտի նորից հմայքը քո վառվի:\n\n\n\n\n\n\nՎաղո՛ւց անցել ես դու, Աստղի՜կ, կյանքից մեր մութ,Թողել ես կյանքը այս հիվանդ քրոջդ մեղկ,Թողել ես, որ երգեն նրան երգեր լուսնոտ,Լուսնոտ երգեր երգեն տխուր ձայնով բեկբեկ:\n\nՆրանք սրինգ ունեն, ունեն քնքուշ քնար,Գեղգեղ երգում են մութ, տարտամ սերերն իրենց,Սիրում են քո քրոջ մարմինը պաղ մարմար՝Սիրով անկիրք ու մեղկ, սրտով մեռած ու խեղճ:\n\nԱշնան անլույս, տխուր օրերն անլույս, բեկուն,Աշնան քամին, առուն, աշնան հովերը թացԽոսում են մեղմ ձայնով նրանց հիվանդ հոգունՍիրո մասին՝ վաղո՛ւց արդեն ցնորք դարձած:\n\nՆրանք սրինգ ունեն, ունեն քնքուշ քնար,Գիտեն երգել աշնան հովի նման անուշ,Երգում են քո քրոջ մարմինը՝ պաղ մարմար,Երգում են սեր, աշուն, աշնան ցնորք ու հուշ:\n\nԵվ չեն սիրում նրանք էլ քո մարմինը տաք,Սիրո խնդում չկա նրանց համար հիմա, —Սիրում են սերն իրենց, ցնորքը ջինջ, հստակ,Որ տա՛ պիտի իրենց անսուտ գգվանք ու մահ:\n\nՈւ ստվերներ դարձած՝ նրանք շրջում են լուռՊուրակներում խոնավ, բուլվարներում անմարդ:\nԵվ չի վառվի նրանց կյանքում էլ ո՜չ մի հուր,Եվ չի լցվի խանդով նրանց հոգին վհատ:\n\nԱստղիկ, ինչո՞ւ անցար, ինչո՞ւ նրանց երգից,Երգած քո թույլ, նվաղ, հիվանդ, քրոջ մասին —Թողիր դու կյանքը մեր և որբ թողիր դու ինձ,Եվ կյանքը սուտ դարձավ՝ գիշեր, ցնորք, լուսին:\n\nԵս ի՞նչ անեմ հիմա. նրանք երգեր ունեն,Նրանք գիտեն ապրել՝ լուսնի լույսին գերի, —Բայց չե՛մ կարող հո ես սիրել օրերը թեն —Ուզում եմ ես գգվանք, գալարք ու խաղ հրի:\n\nՈւզում եմ ես հիմա քո շեկ մազերը բոց,Կարմիր շրթերը քո, կոնքերը քո հասուն,Ուզում եմ կիրքը քո՝ կրակ դարձած կնոջ,Տարփանքը քո բեղուն, որ չի՜ երբեք կասում:\n\nՈւզում եմ քո բրոնզե անհաղթ թևերը ձիգ,Ու կուրծքը քո հրե, արգանդը քո գարուն,Ուզում եմ ջերմ կրքիդ եռերը շոգ, հրձիգ,Անհո՛ւն աստղեր սփռող երկրի անծայր հեռուն:\n\nԱնցնում եմ ես ահա փողոցներով քարե,Հսկա շենքերը ինձ նայում են խիստ, խոժոռ, —Ապրել եմ ես այստեղ հարյո՛ւր, հազա՛ր տարի,Բայց նո՛ր եմ ես նորից՝ քաղաքներում այu նոր:\n\nԱնցնում եմ ես ահա քաղաքներով երկաթ՝Շուրջս՝ մարդիկ անվերջ, կրքի գալարք ու վեճ, —Վառե՛լ եմ ես հզոր երգեր կյանքում վհատՈւ, խե՛նթ, փշրել կուզեմ վերջին պատրանքն իրենց:\n\nՔնար չկա ձեռքիս և ոչ սրինգ անուշ —Չե՜մ էլ ուզում նրանց երգերը մեղմ, հուզիչ, —Շեփո՛րն եմ ես կյանքի՝ համակ կորով ու ուժ,Շեփո՛ր եմ ես ահեղ՝ մի նո՛ր կյանքի երգիչ:\n\nՈւ շուրջը իմ արդեն օրերը՝ կուռ, պողպատ՝Ահեղ շաչում են՝ նոր երգով առույգ ու ժիր,Կանչում են ինձ նրանք, որ ես խոսքով երկաթՎառե՛մ նրանց հոգում երգեր կարմիր ու հիր:\n\nԵվ իմ հոգին հիմա նրանց երգից այդ կուռԼցվել է բորբ հրով, կայտառ սիրով մի նոր.Ես սե՛ր կուզեմ հիմա, կնոջ գգվանք ու հուր,Բեղո՛ւն մարմին կուզեմ՝ կրքի՛ս նման հզո՛ր:\n\nԱրի՛, Աստղի՜կ, հիմա, որպես գալիք կյանքիԱնհուն, բեղուն խավար՝ աստղի՛ համար իմ վառ.Եղի՜ր, որպես պղինձ, երկաթ եղիր հանքի,Շինող կամքիս համար եղիր կարմի՜ր մարմար:\n\nԱրի՛, որպես անմար կրքով լցված գարուն,Ու կո՛ւյս եղիր՝ գարնան դաշտի նման խոպան,Գարնան խանդի նման եղիր բորբոք, եռուն,Որ ես, կայտառ, վառեմ քո մեջ իմ նո՛ր ճամփան:\n\nԱրի՛ հիմա, ծաղկուն, խնդուն, որպես ամառ,Երգո՛վ, պարո՛վ արի ու ցանկությամբ որոշ,Եղի՜ր, Աստղի՜կ, տոկուն, կամքի պես իմ համառ,Ո՛վ կի՜ն, եղի՜ր հիմա, որպես կարմիր դրոշ:\n\nԻնչպես օրերը այս՝ գալիքներով բեղուն —Այնպես արգանդը քո անհո՛ւն լինի թող տոթ.Աստղի՛կ, գալի՛ք դարձիր, դարձիր տարերք զեղուն,Այլևս մա՛յր դարձիր՝ գալիք կյանքի խորհուրդ:\n\nԳալի՛ս է կյանքը նոր — ու իմ ձայնից շեփորՔո դալկադեմ քրոջ ցնորքը ծո՛ւխ դարձավ.Նրա հմայքը մեղկ ցնդե՛ց երգից իմ նոր, —Սրինգ չկա արդեն, դողդոջ քնար ու ցավ:\n\nԿանգնե՛լ եմ ես, հզոր, գալիք կյանքի առաջ,Ու կիրքը իմ անսանձ հորդե պիտի հիմա.Աստղի՜կ, իջի՛ր նորից, որ իմ հրով վառած՝Արյունդ արև՛ ծնի գալիք կյանքի համար:\n\nԱրի՜, Աստղի՜կ, ու ա՛ռ պայծառ հավերժը իմ,Եվ միսդ թող ծաղկի, ինչպես իմ կամքը ձիգ, —Ջարդե՛լ եմ ես արդեն նրանց քնարը հին,Շեփոր-մարմինն է իմ կանչում խանդով հրձիգ...\nԷՊԻՔԱԿԱՆ ՊՈԵՄՆԵՐ\nԿԱՊՈԻՏԱՉՅԱ ՀԱՅՐԵՆԻՔ\n(Հատվածներ պոեմից)\nI\nԵս սիրում եմ նստել ամեն իրիկուն,Պատուհանիս առաջ երկա՛ր ու երկա՛ր.Նայել պահվող ճամփաներին անանունՈւ երազել խնդություններ արևառ:\nՆայել կանաչ հովիտներին՝ արևիԻրիկնային երանգներով շղարշած,Խմել լուսե երանգները վերևի՝Երջանկացած ու հարբած:\nԱկանջ դնել ցորենների շշուկինԵվ սպասել, որ շշուկները բուրենՈւ երգ դառնա երկնասլաց իմ հոգինՈւ երազները մեղմորեն օրորեն:\nԵս սիրում եմ նստել մենակ ու անձայն,Աչքերս հառել հուրհրատող երազին,Լսել ձայներ, որ զնգացին ու անցանԵրանգների պես իրիկվա երազի:\nԱպրել՝ հարբած երազներով իրիկվա,Սուզվել անտես՝ աղբյուրների կարկաչում, —Հարբե՛լ, հարբե՛լ ու մոռանալ առօրյանԵվ հավատալ, որ հեռվից բախտն է կանչում...\nII\nԿա հոգեկան անհունության մի վայրկյան,Երբ ամեն ինչ սուրբ է թվում ու անբիծ,Երբ երազ է դառնում տաղտուկ առօրյանՈւ դառնում են ուղևորները ճամփից:\nԴուռս բաց է, դուռս բաց է ձեզ համարՕ՛, հեռավոր բարեկամներ ու քույրեր.Սիրտս վառել է կրակները անմար՝Հին երազներն ու կարոտները հրե:\nՍիրտս վաղո՛ւց ձեր գալուն էր սպասում,Հավատում էր կարոտակեզ, որ կգաք,Ու կլինի հանդիպումի երազումՔաղցր ժպիտ ու խնդություն ու կրակ:\nԱ՛խ, ես գիտեմ, որ դուք կգաք խնդագին,Լո՛ւյս կվառեք մառախուղում ու մուժում —Ու մի անմար կարոտանքով կրկնակիՃամփա կընկնենք իրիկնային մշուշում...\nIII\nՕ՛, հեռավո՛ր, կապուտաչյա՛ սիրուհիս. —Հովիտի մեջ փրփրուն գետն էր հոսումԵվ անդադրում պատմում էր ինձ, որ ունիսԴու գգվանքներ ու գրկանքներ սերասուն:\nԱյնտեղ, կանաչ ու ծաղկաշատ գետափինՏնակս այնքա՛ն հոգեթով էր ու անդորր.Լսում էի ալիքների երգը հին,Որ ինձ թվում էր մայրական մի օրոր:\nԱլիքների հազարաձայն երգի մեջԵս գիտեի գուշակել քո ապագան,Լսում էի կարոտերգերդ անվերջ,Լսում էի խոստումներդ՝ ես կգա՜մ:\nՈւռին, բարդին ու թթենին գետափնյաԼսում էին ինձ հետ երգերը ջրիՈւ սիրտ շոյող շշուկներով դյութականԹախծում էին մենության մեջ օրերի:\nԱ՛խ, իմ գետակն ու իմ այգին հայրական,Գետեզերքին՝ իմ երազը տխրամած.Ե՞րբ, ե՞րբ էր, որ ասացիր՝ ես կգամ —Ու խոստումիդ սիրտս խնդաց ակամա...\nIV\nՕ՛, հեռավո՛ր, կապուտաչյա՛ սիրուհիս...Հովիտի մեջ փրփրուն գետն էր հոսումՈւ փսփսում էր երազներ անհունիԳորշ օրերի միանման երազում:\nԵլնում էր մայրս տնակից հնամյա,Ծեր քայլերով գնում էր ափը ջրիՈւ թթենին մեղմ օրորում էր նրաԹախիծը հին, անհրապույր օրերի...Ես չըգիտեմ, ես չըգիտեմ հիմա էլ՝Աղջի՞կ ես դու, թե այն տնակն ու այգին,Ուր հոսեցին իմ երազները ջահելՈւ վայրկյանները անսփոփ պատրանքի:\nԲայց ես գիտեմ, որ սիրեցի քեզ մի օր,Երբ հասկացա, որ աշխարհում դու չկաս,Բայց երազի ուղիներով հեռավորԴու մի գիշեր պիտի իջնե՛ս, պիտի գաս:\nՀավատացի, որ կտեսնեմ քեզ մի օր,Ու կլինես դու իմ անբիծ հարսնացուն՝Արևների նման պայծառ, լուսավոր,Ճաճանչների նման Վահագն Աստըծու:\nԱներևո՜ւյթ, կապուտաչյա՜ սիրուհիս, —Գիշերների տխրության մեջ լուսնկա,Սիրտս տալով շշուկներին անհունիԵս մեն-մենակ լույս ճամփաներդ ընկա...\nV\nՈրոնումիս ճանապարհին անծանոթՉհոգնեցի, չհոգնեցի ես երբեք:\nԱյրում էր իմ սիրտը հեռու մի կարոտ,Կանչում էր լույս հեռուներդ անեզերք:\nԳնո՛ւմ էի գիշերային իմ ճամփովԵս միայնակ ու տրտում:\nՄիայն կարոտս էր հեքիաթում հոգեթովԵրազանքներ անպատում:\nՈւ լուսնկա ուղիներում անանուն —Կարոտակեզ, սիրակեզ,Անբառ սիրով ու կարոտով մի անհուն —Քեզ սպասում էի ես:\n\nVI\nՈւ լուռ էր այնպես: \nՀեռու-հեռևումՄի հազարամյա վանք էր երևում:\nՓայլում էր ոսկին հնամյա խաչի —Եվ ես կանգ առա նրա առաջին:\nՃամփան՝ ոլորուն՝ դեռ իջնում էր վար,Դեպի դաշտերի գիրկը, ուր չկարՄարդկային աղմուկ ու երգ ու շառաչ, —Երազ էր կարծես՝ անապատ դառած:\nՈւ լուռ էր այնպես: \nՎայրկյանն էր հոսում:\nՈւ հին լռության լաբիրինթոսումՍպասում էին դաշտ, հովիտ ու քար —Կարծես թե մեկը այցի պիտի գար:\n\nVII\n...Եվ մի օր ես այն հին վանքը մտա:\nՇուրջը կաղնիներ հաղթ բազմել էին:\nԵրգում էր անուշ զանգը հնամյաՈւ թախծում էին գորշ քարերը հին:\nԵվ այն հին վանքի կամարների տակ,Ուր մի անիմաց, անիմանալիԳոյության ճախրում կա լուրջ ու պարփակ՝Ես ծունկ չոքեցի աղոթքներով լի:\nԹեկուզ չվառվեց տոնական բույլովՋահը վերևի, ջահը հազարաչ.Թեկուզ չբացվեց վարագույրը մովԵվ ոչ մի ծնծղա անուշ չզնգաց.Թեկուզ ոչ մի երգ չլսվեց վանքիԱյն հազարամյա կամարների մեջ —Բայց հոգիս զգաց մի հին բերկրանքի,Բախտավորության ու սիրո վայրէջք:\nՈւ սիրտս լցվեց անհուն մի խնդում:\nՀասկացա, որ կա, կգա, կլինի...Ու ժպտում էր ինձ երկիրը տրտում,Երկիրը ցավի, սուգի, արյունի...\nVIII\nՎերադարձա տուն...Վայրկյանն իմաստուն, եկել է ահա:\nԳնացել են մեր հնձվորներն արդենՈւ հսկում եմ ես հին շեմքի վրա:\n\nԳնացել են մեր հնձվորներն արդեն:\nԵս մենակ նստած սպասում եմ լուռ:\n— Ճերմա՛կ սիրուհիս, ես գիտեմ, գիտեմ,Որ նրանք հիմա հնձում են տխուր...\nՑավում է հոգիս ու խոցվում է խոր.Վառվում է քո հին կարոտն իմ հոգում:\nԲայց ինչո՞ւ է սիրտս այսպես բախտավորԵվ ինչո՞ւ է ցավն այսպես ամոքում...\nՀնձում են հիմա հնձվորներն այնտեղ.— Ճերմակ սիրուհի՛, կապուտաչյա քո՛ւյր...Արևը հիմա այրում է այնտեղԽե՛ղճ հնձվորների կրծքերը մաքուր...\nԻսկ ես անսփոփ սպասում եմ դեռՎերադարձների բերքառատ ժամին: \n—Օ՛, հեռու իմ քույր, երկիր իմ անտեր —Այնտեղ, երևի, քրքջում է քամին...\nIX\nՕ՛, իմ հեռո՛ւ, կապուտաչյա՜ սիրուհի,Երկիր իմ որբ, արնաքամ ու ավերակ...Օրերում այս տառապանքի ու մահիՎառել է իմ սիրտը հեռու մի կրակ:\nՕրը կգա: \nՈւ հեռավոր դաշտերիցՄեր հնձվորները, հոգնաբեկ, կգան տուն:\nԿբոլորեն սեղանի շուրջը նորիցՈւ կլինի հազա՛ր ծիծաղ ու խնդում:\nՈւ խնջույքում, աներևույթ դու կգաս,Սիրտս կզգա քո թովչությունը մոտիկ.Եվ չես լինի դու արնավառ մի երազ,Ու կխնդան քո զավակներն անոթի...Կտեսնեն քեզ հանկարծ լուսե՛ ու պայծառՈւ կլինես դու հարազատ ու անուշ:\nՄութը կանցնի ու մառախուղը անծայրՀուշ կդառնա, հնամենի մի զրույց...\nX\nԿապուտաչյա՜ սիրուհիս, ամուսնանանք պիտի մենքԱրևի տակ՝ հայրենի հովիտներում կանաչուն:\nՈւ հնամյա աշխարհում մենք բախտավոր կլինենք,Կապուտաչյա՛ սիրուհի՜ս, դրախտայի՛ն իմ թռչուն:\nՀովիտներում հայրենի, հովիտներում սրբազանԿլինի մի հարսանիք հազարնվագ ու խնդուն,Երգ ու ծիծաղ կլինի ու աղջիկները կգանՈւ կպարեն հնամյա պարերը խե՛նթ ու ճկուն:\nՈւ գինիներ կլինեն արնափրփուր ու կարմիր,Որպես երազն արյունիս, որպես հոգուս զոհը հիր:\nՈւ ծաղիկներ կլինեն բազմաբույր ու բազմերանգ՝Հարսանիքիս խնջույքին փսփսալու են նրանքԱռասպելները ապրըված ու զրույցներ հնամյաՆրանց մասին, որ չկան ու մոռացվել են հիմա:\nԵկե՜ք, եկե՜ք հարսանքիս օրն այնքան երգ կլինի,Այնքան խնդում ու ծիծաղ, այնքան ցնծանք արյունի,—Եկե՜ք, եկե՜ք, սրբազան հովիտներում հայրենիՎաղը մի սուրբ խրախճանք, մի հարսանիք կլինի:\nԿարս, 1915. ll\nԴԱՆԹԵԱԿԱՆ ԱՌԱՍՊԵԼ\n(Հիշողություններ պատերազմի դաշտից)ՄԻՀՐԱՆ ՍԱՐԳՍՅԱՆ, ՍՏԵՓԱՆ ՂԱԶԱՐՅԱՆև ԱՇՈՏ ՄԻԼԻՈՆՉՅԱՆնահատակ ընկերներիս,nր ընկան Սուլդուզի դաշտում\n1915 թվի դեկտեմբերի 25-ին\nI\nՄենք ճամփա ընկանք առավոտ ծեգին՝Կապույտ երկնքի խորությամբ արբած:\nԹարմ, թեթև էր մեր ճամփորդի հոգին՝Ուրախ էինք մենք և մեր սիրտը — բաց:\nԿանչում էր, կանչում ճամփան անմեկինՈլորապտույտ մեր առաջ փռված:\n\nԵվ վերջին անգամ նայեցինք մենք ետ,Ուր ոչինչ չկար մեզ համար դյութիչ.Անցյալը կորել, ցնդել էր անհետ,Որպես երազում արձակած մի ճիչ:\nՈ՜չ մի տխրություն չէր ճախրում մեզ հետ՝Կախարդել էր մեզ առավոտը ջինջ:\n\nՊար էինք խաղում ու երգեր ասում,Զենքերի փայլով հրճվում էինք մենք:\nԿարծես մանկական կապույտ երազում՝Ամեն ինչ այնպես ժպտում էր աննենգ:\nՈ՜չ հրաժեշտի անորոշ հուզում,Ո՜չ էլ մեռնելու կասկածանք կար նենգ:\n\nԱնսահման դաշտն էր փռված մեր առաջ:\nՈսկի հասկերով ողջունում էր մեզԱշխարհի հեռուն՝ բա՛ց, լայնատարա՛ծ,Արևի շնչով լվացված կարծես:\nԻսկ ճամփան, անծայր իրանը փռած,Թավալվում էր մի հսկա օձի պես:\n\nԹեթև քայլերով ու սրտով թեթևՔայլում էինք մենք կայտառ ու ջահել:\nՄեր հոգին ուներ թռիչքներ ու թև՝Ո՞վ էր մեզ արդյոք այդպես հմայել...Նայում էին մեզ լեռները պարթև՝Կոչո՜ւմն է նրանց — հավիտյա՜ն նայել:\n\nՈւշ իրիկուն էր, երբ մի գյուղ մտանք:\nՎրաններն արդեն զարկըված էին,Երբ նույնպես ուրախ, անհոգ, անվտանգԲոլորեց իսկույն մեր շուրջպարը հին.Զնգացին նորից հազա՜ր երգ ու վանկԵվ վերջին անգամ պղպջաց գինին:\n\nԼուսնյակը արդեն բարձրացել էր վերԵվ շուրջը փռել արծաթե մշուշ,Երբ հոգնած մտանք վրանները մեր,Խոտերի վրա պառկեցինք անուժ,— Է՛, բարի գիշեր, անգի՛ն ընկերներ, —Ու խոր քուն մտանք, քնեցինք անուշ:\n\nII\nԵվ ուրախ էինք այսպես — երեք օր:\nԲայց հետո հանկարծ բացվեց մեր առաջՄի ավեր ուղի, ուր անհուն ու խորՄի տառապանքի խորշակ կար վառած:\nԵվ կամաց-կամաց դարձավ վիրավորՄեր հոգին անօգ ու բազմաերազ:\n\nԵրկինքն էլ կարծես փոխվել էր արդեն:\nԱնձրևներ էին մեր գլխին տեղում:\nԱվերված ուղին փռված էր մեր դեմ՝Իր ծայրը թաղած մեգ-մառախուղում:\nԵվ երկնքի պես մեր հոգին էլ թեն՝Անձրևների տակ մրսում էր, դողում:\n\nՃամփի մոտ ընկած տեսանք մի դիակ:\nԿանգնեցինք, մի պահ նայեցինք իրար:\nՓտել էր արդեն անձրևների տակ.Ի՞նչ ցեղից էր նա — այդ ո՞վ կիմանար:\nԻր ապրած կյանքից ամեն հիշատակՍրբել էր, տարել անձրևը վարար:\n\nԵրկա՛ր կանգնեցինք: \nՄի զինվոր — ընկերԴիակն հրելով, խնդաց խելագար:\nԲայց չէ՞ որ նա՜ էլ կրել է զենքեր,Եղել է մեզ պես կյանքի սիրահար:\nԵս մտածեցի՝ գնում ենք մենք էլԱյսպիսի դիակ դառնալու համար:\n\nԵվ անցա առաջ: \nԼեռներից անդինԵրևաց հանկարծ արեգակը հուր:\nԵվ ես մոռացա այն այլանդակ դին,Շնչեցի հողի թարմությունը խոր,Եվ նորի՛ց իմ բաց ու լցված սրտինԱշխարհը թվաց այնքան թա՛րմ ու նո՛ր:\n\nԱրևի ոսկի մատները իջանՈւ գուրգուրեցին հեռուները թաց:\nՀավիտյան վազող ու միշտ ժրաջան՝Խոտերի միջից առվակը խնդաց:\nԵվ թեթև՛ նետած սլաքի նմանԴեմից մի թռչուն անցավ սրընթաց:\n\nԱխ, այդ դաշտերի հեռո՛ւն ոսկեգույն,Այդ երկինքների կապո՛ւյտը պայծառ...Ամեն ինչ կարծես ասում էր հոգուն,Որ այս աշխարհում քմահաճ ու չար՝Չըպե՜տք է, որ մարդն հեկեկա անքուն —Աշխարհում մի օր ապրելու համար:\n\nԵվ ես հարց տվի հանկարծ ինքս ինձ,Թե ո՞ւր ենք գնում այսպես եռանդով:\nՉէ՞ որ աշխարհում կա խոր մի կսկիծ,Ամենքի համար կա մի վիշտ անթով —Էլ ի՞նչ ենք ուզում վերցնել կյանքիցԱհաբեկիչի խելագար խանդով:\n\nԻնչո՞ւ է երազն այս աշխարհավերԿախվել մեր գլխին այսպես կուրորեն:\nԻնչո՞ւ են փռում այսքան ցավ, ավեր,Հողմերը այս չար ե՞րբ պիտի լռեն:\nԵվ ո՞վ է լարում այսպիսի դավեր —Կյանքը դարձնում նզովյա՜լ գեհեն:\n\nԵվ մի՞թե մարդիկ այստեղ չե՞ն նայելԵրբեք հեռուներն այս լա՛վ աշխարհի,Ուր արևը բյո՛ւր հրաշք է վառել,Որ մարդու հոգին խանդավառ, բարի՝Գգվի հիացքով երջանկավայել —Ամե՜ն մի խոտի, ամե՜ն մի քարի:\n\nԱխ, ո՛չ... \nՍատանա՜ն քրքջացել է այսՈսկի դաշտերի քնքշությանը խոր,Փռել է կարմիր խորշակ ու երաշտ,Վառել է ոսկի հասկերը բոլոր: \n—Սրտի կսկիծով ես անցա առաջՈւ շուրջս նորից նայեցի մոլոր: \n—\nԵվ ահա — կրկին մի քանի դիակ:\nԵվ այստեղ ահա — վարսեր կանացի:\nԻսկ այստեղ, արնոտ վերմակների տակ —Փտած փշրանքներ արնաներկ հացի:\nՈ՞վ է հեռացել այստեղից — մենակ,Քարացա՛ծ սրտով, լուռ, առա՜նց լացի...\nԻսկ այստեղ ահա — մի ոսկրացած ձեռք:\nՄարմինը չկա: \nԸնկած է անձայն:\nՔիչ հեռուն գտանք սրունքները մերկ,Իսկ քիչ է՜լ այն կողմ — ատամներ ցիրցան:\nԻսկ այնտեղ, ժայռի կատարին այն լերկ,Մոռացել էին մի հին հրացան:\n\nՍարսափած սրտով մենք անցանք առաջ,Եվ մեր հայացքից արյուն էր կաթում:\nԼուսնոտի նման բութ ու շվարած՝Այլևս ոչինչ չէինք նկատում:\nՄի ծա՜նր կսկիծ ուսերիս առած՝Լուռ քայլում էինք արնաբույր տոթում:\n\nԻրիկնամուտին մենք մի գյուղ մտանք:\nԱնունն էր միայն, իսկ ինքը չկար:\nԱյլանդակ գուղձեր, դևի ապարանք:\nՄնացինք՝ հանգիստ առնելու համար:\nԵվ գիշերն ամբողջ պատմեցին նրանքԶրույցներ զազիր ու խայտանկար...\nllI\nԵվ նորից՝ կանուխ, առավոտ ծեգին,Մենք ճամփա ընկանք անխոնջ ու համառ:\nԱյս անգամ արդեն լեռնոտ էր ուղին,Բայց տրտունջ չկար հոգու համար:\nՆախատում էինք տրտնջացողին,Դեպի նա դառնում անողոք ու չար:\n\nԵս չեմ մոռանա մեր վերելքը թեքԹափարիզ լեռան ծերպերով անտես:\nԱյնքան գեղեցիկ չի՜ եղել երբեքՏոկացող կամքի մաքառումը վես:\nԹվում էր, թե հին ասպետներ ենք մենքԵվ վեր է մղում սուրբ ցնորքը մեզ: \n—\nՍառած — ծերպերով գնում էինք մենք՝Ե՜վ զենք, և՜ զրահ ուսերիս առած:\nԻսկ ձյունոտ ուղին խաբող էր ու նենգ՝Սայթաքում էինք, բայց անցնում առաջ:\nՎագրերի նման ճկուն էինք մենք՝Հայացքներս լուրթ գագաթին հառած:\n\nՎերելքը ծանր էր և ուղին — ավեր:\nԵվ այնտեղ չկար ո՜չ մարդ, ո՜չ թռչուն:\nԵվ շարա՛ն-շարա՛ն բարձրանում էր վերՄեր բեռնավորված ընկերների չուն:\nԻսկ ձյունն անընդհատ լարում էր դավեր՝Ոտքերիս կպած մեզ վա՜ր էր կանչում:\n\nԿեսօր էր արդեն, երբ հսկա լեռանՁյունապատ ու ցուրտ գագաթը հասանք:\nԿանգնեցինք ճերմակ գագաթի վրա,Ուր ո՜չ արարած, ո՜չ բույս կար, ո՜չ կյանք:\nԵվ կրծքերը մեր ահից թունդ առան՝Անհո՛ւն զգացինք, որ ապրում ենք, կա՛նք:\n\nՀպարտ հայացքով նայում էի եսԵվ խմում էի անսահման հեռուն:\nԲարձրության վրա անհո՛ւն է այնպեսՄարդկային հոգին աշխարհը սիրում:\nԱնբառ հրճվանքով զգում էի ես,Որ կյանքն է իմ մեջ ցնծում ու եռում:\n\nԵվ՝ խորասուզված կույս հեռուներիԱնսահման ու խոր անհունության մեջ —Ես հոգուս խորքում խոստանում էիԼինել վեհասիրտ, ու հպարտ, ու մեծ —Երբ հեռվից հանկարծ մի զինվոր ընկեր —Դողդոջուն ձայնով ինձ իր մոտ կանչեց:\n\nՄոտեցա... և քար կտրած մնացի: \n—Սառույցի վրա ընկած էր մի կին,Որ առանց խոսքի ու առանց լացիՄեռնում էր՝ անմիտ մի ժպիտ դեմքին:\nԴողդոջ մատներով փշրանքը հացիՍեղմել էր ամուր, որպես գանձ անգին:\n\nԱչքերը թարթեց նա վերջին անգամԵվ գոհ ժպտալով՝ ժպտադեմ հանգավ:\nՍարսափելի էր այս ամենն այնքան,Որ մեր շրթերից ո՜չ մի բառ չընկավ:\nԲայց ճչում էր մեր սրտերում կարկամՄի անհուն կսկիծ, ամեհի մի ցավ:\n\nՄենք լուռ փորեցինք սառցի կուրծքը ծերԵվ անալելու թաղեցինք նրան:\nԴողդոջուն, սառած, չոր ձեռքերը մերՆույն ձյունն անհամբույր դիզեցին վրան:\nԵվ ճամփա ընկանք, որպես մեռելներ,Թաղելով այնտեղ և մեր խիղճն ունայն:\n\nՈւ քայլում էինք, հոգնած ու մռայլ,Այդ ճամփաների հետքերով ավեր:\nԵվ մեր թափորի ընթացքն համրաքայլՉար, մահաշշուկ բարձրանում էր վեր:\nԵվ մեր համր հոգին ծանր էր, որպես քար,Եվ չէինք կարող այլևս ցավել:\n\nՄենք չէինք կարող խղճալ ոչ-ոքի.Սարսափն էր նստել մեր հոգիներում:\nԶգում էինք, որ — մի մութ թշնամիՆենգ, դարան մտած, պահվել է հեռուն:\nԶգում էինք, որ — չար ոսո՜խ կա մի,Որ վերք է տալիս ու մահ է բերում:\n\nԵվ սուրբ էր թվում ճամփան ահավոր,Այդ ճամփան խելառ, քմահաճ բախտի:\nԵվ քայլում էինք մենք հանդիսավոր,Ինչպես մի վսեմ սրբազան ուխտի:\nԵվ վերջին անգամ երդվում էինք, որԷլ ո՜չ ոք իր այս ուխտը չխախտի:\nԵվ՝ ծանրաբեռնված քարավաններով՝Դառնում էր մեկը ճամփաներից ետ:\nԻ՛նչ էր հավաքել, ինչո՞ւ, ո՞ւմ գնով —Մութ էր մեզ համար, անմիտ, անհեթեթ:\nԲարեկամ էր նա... բայց մե՜ր արյունով«Բարեկամ» դարձած մի գիշեր մեզ հետ...\nԵվ թշնամի էր մեզ ամեն մի քար.Եվ ամեն մի իր լարում էր դավեր:\nԵվ անցնում էինք մենք հանդիսաքայլԱյն ճամփաների հետքերով ավեր,Ուր ո՜չ մի էակ այլևս չկար,Ուր չէ՜ր կարող մարդ խղճալ ու ցավել...\nIV\nԵվ ահա մի օր մենք մտանք մի գյուղ,Որ գտնվում էր ծովակի ափին:\nՀրդեհված էր նա: \nԱյստեղ ու այնտեղՄի քանի տներ դեռ մխում էին:\nԻսկ ծովի կապույտ ջրերը հնչեղԴեռ երգում էին իրենց երգը հին:\n\nԿարկաչուն, հնչուն մանուկների պես,Դեմքերին ժպիտ ու փրփուր փռած՝Ալիքներն, անհոգ ու ժպտուն այնպես,Վետվետում էին ու թռչում առաջ:\nԱնուշ ճիչերով պատմում էին մեզՀազար մանկական զրույց ու երազ:\n\nԻսկ ավեր դարձած գյուղակն ալևոր,Ծեր, խորհրդավոր, որպես մեռած հայր,Ննջում էր անվերջ իր սև նինջը խոր,Մեռելաստանի իր նինջը մռայլ:\nԵվ չէ՜ր հասկանում այդ ժիր, բախտավոր,Չար ալիքների զրույցները չար:\n\nԻսկ այգիների շուրջպարը կանաչՁգվում էր անծա՛յր ու անծա՛յր հեռու:\nԲնությունը, գիրգ ստինքները բաց,Ցոփ կնոջ նման հեթանոս, հլու —Պատրաստ էր ամե՜ն անցորդի առաջԻր աշնանային տռփանքը տալու:\n\nԵրկու ընկերով ներս մտանք այգինԵվ տեսանք մեր դեմ — խաղողի մի ծով:\nԱնձնատուր եղած բախտի քմայքին՝Սնվել էր անմահ արևի բոցով:\nՀովերը նրան օրորել էինԿարկաչուն ծովի հեռո՛ւ զնգոցով:\n\nՄոռացած մի պահ հոգնությունը մերԽոնջացած սրտի, փոշոտ ոտքերի —Մոռացած ամեն քանդում ու ավեր,Բնության անճառ հմայքին գերի՝Չորացած, ծարավ շրթունքները մերՎայելում էին բերքը տունկերի —\nԵրբ տունկերի մեջ... տեսանք մի դիակ:\nԽեղդամահ արված՝ ընկած էր մի ծեր:\nԸնկած էր արնոտ խաղողների տակ՝Նրանց ստվերին ընկեր էր դարձել...Ու չռվել էին աչքերն այլանդակ՝Զարհուրանքալի մեզ տալով հարցեր:\n\nԸնկերս ճչաց ու ընկավ գետին:\n«Ջո՛ւր», — շշնջացին շրթերը նրա:\nՄռայլ մոտեցա այգու ջրհորին,Ամբողջ մարմընով կախվեցի վրա՝Ուզեցի նայել հատակի ջրին —Ոչինչ չերևաց: \nՊարան կար: \nԱռա, —\nԵվ կախ տվեցի անտակ հորի մեջ: \n—Լսեցի հեռու ճղփոցը ջրի:\nՈւ վեր քաշեցի ձիգ պարանը ես:\nԴույլը մի վայրկյան զարնվեց քարի.Էլի՛ մի վայրկյան... \nԵվ հանկարծ ասեսԻմ դեմ ոգինե՛ր ելան շուրջպարի...\nՉռած աչքերով նայում էի եսԴույլում օրորվող ջինջ, հստակ ջրին,Որի մեջ մարմնի կիսանեխ մասերՀանդարտ, դանդաղկոտ օրորվում էին:\nՃիչը իմ կրծքում զսպելով հազիվ՝Ջրհորի մոտից հեռացա լռին:\n\nՀարբածի երեր, տարտամ քայլերով,Որպես հալածված երկու ուրուներ՝Մենք դուրս վազեցինք դեմքերով խռով, —Եվ սարսափահար հայացքները մերՈ՜չ այգի էին էլ տեսնում, ո՜չ ծով, —Ուր Մա՜հն էր արդեն իր թույնը քամել...\nV\nԵվ ահա մի օր տաժանքոտ ճամփիցՀոգնաբեկ, անուժ, հանգստի համար —Մենք մտանք Մեռած Քաղաքի շեմքիցՄեռած Քաղաքի փողոցները մառ:\nՍարսափն էր սահում մեր մռայլ դեմքից,Ու տենդում էր մեր սիրտը դիվահար:\n\nՄեռած Քաղաքում ո՜չ մի մարդ չկար:\nԵվ ամայացած շենքերը ավեր,Մութ, մահատեսիլ, կույրերի նմանՓորած աչքերով նայում էին վեր:\nԵվ չէին կարող նրանց հանդիմանԳետին չնայել հայացքները մեր:\n\nՉգիտեմ ինչու — մենք մտանք մի տուն:\nԱնարև, անբիբ աչքերի նմանՆայում էին մեզ կասկածով անքունՊատուհանների խոռոչները լայն:\nՇեմքի մոտ ընկած՝ նեխել էր կատուն.Այն ո՞վ էր արդյոք սպանել նրան:\n\nՆերս մտանք: \nՏեսանք՝ կոտրած թախտի մոտԸնկած էր մի կին՝ արնաշաղ ու մերկ:\nԽոռոչի նման բացված ահահոտ՝Քրքջում էր կարծես բերանն արնաներկ:\nԻսկ կոնքերն ու չոր ծծերն արյունոտՊատմում էին մեզ պղծումներ անելք:\n\nՑնդեցին գանգիս ճիգերը հետին.Ուղեղս կարծես արդեն ի՜մը չէր:\nՈւ պար բռնեցին երկինք ու գետին,Եվ մեկն ինձ ասաց, որ պետք է փախչել...Սակայն ո՞ւր գնալ, որ քեզ չգտնենԱյդ կոնքերը մերկ, այդ ծծերը ծեր...\nԵվ մենք այդ գիշեր մնացինք այդտեղՄեռած Քաղաքի ավեր շենքերում:\nԱմբոխվել էին տեսիլներն ահեղ.Խեղերի նման ցատկոտում, պարում,Ու դառնում էին մեռելներ մի տեղ՝Սատանայական տենդոտ շուրջպարում:\n\nՄեռած Քաղաքի շենքերից մեկում,Աչքերս անլույս խավարին հառած,Պառկել էի ես — ահավոր, անքուն:\nՈւ դեմս, կարմիր կրակներ վառած՝Ցատկոտում էին, բառաչում, տնքումՄեռելներ զարհուր ու բազմատարազ:\n\nԳույնզգույն շորեր, մարմիններ մեռած,Սրունքներ կապույտ, ստինքներ դեղին,Հետույքներ ուռած ու արնակալած —Խեղկատակ, արագ ցատկոտում էին, —Իմ սարսափահար աչքերի առաջ,Անթափանց միգում գերեզմանային...\nԵրգ էին ասում, ոռնում էին խուլ,Հեծկլտում էին, ծիծաղում, շաչում, —Խինդի էր նման ոռնոցը տխուր,Լացի էր նման խինդը կարկաչուն, —Բայց մահո՜ւ նման, և՜ ծանըր, և՜ խոր —Կրծում էր հոգիս ամե՜ն մի հնչյուն:\n\nԵվ դժժում էր իմ աղեղում բորբոքԵրգը այդ շփոթ, սատանայական,Դառնում էր հեռու կարոտի մորմոք,Եվ թվում էր ինձ, որ արդեն չկամ,Այլ ինչ-որ հեռու երազում մի շոգՏարվում է հոգիս անզո՛ր ու անկամ:\n\nԹռչում էի ես, որպես մի ուրու —Նրանց պես ուրախ խաղում, ցատկոտում:\nԵվ հանկարծ նրանց աղմուկը հեռուԵրգ դարձավ անփույթ՝ մանկական խնդում:\nԵվ ես հասկացա, որ հեռո՛ւ-հեռունԾո՜վն է շառաչում գիշերվա տոթում: \n—\nՄանուկներ ուրախ, խլրտուն ու վառ,Արևի նման կարմրավառ լուսին,Մեռելներ զվարթ ու խայտանկար —Պա՛ր էին խաղում, երգում միասին...Թռչկոտում էին սեթևեթ ու չարԵվ երգում էին Աստղկա մասին...\nԽե՜նթ երգում էին, որ Աստղիկը կա՛,Ապրում է այնտեղ — ջրերի խորքում.Թո՜ղ բուքը ոռնա՛ աշխարհի վրա —Իրե՛ն ինչ՝ նա կա՜ — անմահ, անհերքում, —Եվ մի՜շտ գեղեցիկ ու կույս կմնաԻր աստվածային, անհուն եզերքում:\n\nԵվ մեռելների շուրջպարն էր թռչումԼուսնահար, խելառ, տխուր, արնաներկ,Հնչում էր նրանց երգը կարկաչուն՝Սատանայական տագնապի մի երգ, —Ու ցատկում էին խավարի միջումՄարմինները մառ, սրունքները մերկ...\nՈւ ձուլած իրար սեր, ցնորք ու մահ,Լուսնահար ծովի երգով օրորուն —Ուղեղիս բորբոք կտավի վրաԹանձրացան նրանք ու անցան հեռուն, —Եվ խավարն իջավ աչքերիս վրաԵվ ո՜ղջը կորավ աներազ նիրհում...\nVI\nՄեռած Քաղաքից մենք ճամփա ընկանքՃի՜շտ դեպի կռիվ — դեպի ռազմավայր:\nԳնում էինք մենք՝ համառ և ուրախԿռվելու, կռվով մեռնելու համար:\nՆահանջում էր դեռ թշնամին արագ —Եվ չէինք մենք դեռ հանդիպում իրար:\n\nԹնդանոթները թնդում էին թունդ,Եվ սրտատրոփ տեսնում էինք մենք,Թե ինչպես այնտեղ, լեռներում կապույտԱվեր է փռում նա, հարված ու վերք,Եվ դառնում են շեն գյուղեր — մոխրակույտ,Եվ ծուխը կապույտ բարձրանում է վեր:\nԵվ գնում էինք առաջ ու առաջ՝Սյունապատ լեռան ահավոր կողով:\nԴժվար էր ուղին: \nԲայց աչքերս հառածՓախչող թշնամուն՝ անհուն մի կորովՄղում էր մեզ միշտ առաջ ու առաջԵվ սրտերս այրում քանդումի հրով:\n\nԵրբ մենք, մի վայրկյան, հանգստի համար,Կանգնեցինք լեռան ճերմակ գագաթին —Նայեցի հեռուն: \n— Վարը, հողմավար,Ծովն էր աղմկում գանգատով մթին:\nԶարնվում էին ջրերը իրար,Ու խուլ, ու վարար մորմոքում էին:\n\nԱրճիճի նման գորշ, անփայլ ու մութՓռվել էր իմ դեմ ծովը հողմակոծ:\nԳորշացել էին ջրերը կապույտՈւ գորշ էր թվում աշխարհը ամբողջ:\nԵվ ինչ-որ մի խոր ու տխուր խորհուրդՀամակեց հանկարծ էությունս ողջ:\n\nԵվ ծեր, ծովի պես, ծանրացավ հոգիս:\nՈւ կատակ թվաց արած գործը մեր:\nԲայց լուռ բարձրացա, քայլեցի նորից:\nԹնդանոթները թնդում էին դեռ:\nԼցվել էր հոգիս անբառ մի կսկիծ՝Թվում էի ինձ մենա՛կ ու անտեր:\n\nՀանկարծ կանգ առա ես ձորամիջին:\nԱյլանդակ մի դի փռված էր իմ դեմ:\nՆրա մոտ ընկած վիրավոր մի ձիՋղաձգորեն մեռնում էր արդեն:\nՀե՛յ, մի քիչ առաջ, հլու իր սանձին՝Սա՜ էլ էր փախչում այս վայրից գեհեն:\n\nՈ՞ւր էիր փախչում, խղճո՜ւկ անասուն...Քեզ քո տերն այստեղ ծեծելո՞վ բերեց:\nԲայց նա չգիտե՞ր, որ այս երազումՄիայն Մա՜հն է տեր՝ անողոք ու մեծ:\nԷլ ինչո՞ւ էր նա ավերել ուզում,Այս դաժան մարտին ո՞վ նրան հրեg:\n\nՏե՜ս, այլանդակված այժմ ընկած է նա:\nՍևացել է, տե՜ս, արճիճի նման:\nԱնթաղ, անշիրիմ այստեղ կմնա,Ոչ ոք չի՜ փորի նրան գերեզման, —Ոչ ոք չի՜ տխրի, որ նա զոհ եղավՄի արնածարավ, անիմաստ ցասման:\n\nՉգիտեմ ինչու, կամքիս հակառակ,Նայեցի ահով նրա երեսին, —Ու առաջ անցա քայլերով արագ,Հոգուս բեռ արած խեղճությունը իմ:\nԻսկ մերոնք, անմար եռանդով վայրագ,Կռվում էին դեռ ու քանդում էին:\n\nՀուր ու ծխի մեջ օրը վերջացավ —Եվ մենք կանգ առանք լեռան փեշի մոտ:\nՀուր ու ծխի մեջ թշնամին անցավ՝Ուսին շալակած պարտություն, ամոթ:\nԵվ ամեն անկում, ամեն վերք ու ցավԾածկեց գիշերվա վարագույրը տոթ:\n\nԵվ մենք ետ դարձանք դաշտերից մարտի՝Հանգստանալու հեռավոր գյուղում:\nՀեռուն՝ մի այրած, սևասև արտիՑողուններն էին ծուլորեն մխում:\nՈւ քայլում էինք՝ հոգնած, անոթի,Աշնան գիշերի մեգ-մառախուղում:\n\nԵրկու ընկերով քայլում էինք լուռ՝Հոգնած զինվորի եռանդով անշեջ:\nՄեռելի նման ահավոր, տխուրԾովն էր տարածվել մշուշոտ ու գեջ:\nԳնում էինք լուռ, չգիտեմ, թե ո՜ւր՝Միշտ նո՜ւյն ծովափով — անվե՛րջ ու անվե՛րջ:\n\nԵրբ ուրվագծվեց մշուշում մի լեռ —Ասացին, որ գյուղն այնտեղ կլինի:\nԲայց ծալվում էին սրունքները մեր.Ընկերս ուզեց, որ ընկնի, քնի —Բաց երկնքի տակ, գյուղ չհասա՜ծ դեռ,Հենց ճամփի վրա՝ ինչ կուզե — լինի:\n\nՈւ մնաց այնտեղ: \nԵս անցա առաջ:\nՆրան երևի ձիով կբերեն:\nՎերելքը ծանր էր, ծանր էր՝ ի՛նչ արած...Պետք է իմ բոլոր ուժերը լարեմ,Հասնեմ — նո՛ր քնեմ հոգնած, խոնջացած,Որ երազները հոգիս օրորեն:\n\n\n\n\n\n\nԲարձրանում էի: \nՎայրենի քամինԾեծում էր կուրծքս ահռելի ուժովԵվ մթնում էին հայացքները իմ,Լցվում էր հոգիս թանձր մշուշով:\nԲայց ճիգ թափելով մի գերմարդկային՝Ես քայլում էի լուռ, ուշի-ուշով:\n\nՄենակ, անընկեր: \nՀսկա բուի պեսԱվազե մատներն աչքերիս հառած՝Ոռնում էր քամին: \nԸնկնում էի ես,Նորից բարձրանում ու անցնում առաջ:\nԵրբեք չէր եղել մարմինս — այնքան հեզ,Եվ ոգիս — այնքան կամքի ուժ առած:\n\nՈւ վատնում էի ճիգերս հետին:\nԳագաթը մոտ է — կհասնեմ հիմա:\nԲայց հանկարծ քամին շպրտեց գետին,Դեպի անդունդը՝ ուղի՜ղ դեպի մահ:\nԲայց ո՜չ... \nՄեռնողի տագնապով մթինԳրկեցի քարերն ու ոտքի ելա:\n\nՔայլեցի նորից: \nԵվ հանկարծ իմ դեմՓռվեց լույսերի մի ոսկի մշուշ:\nԱ՛, հասել էի ես գյուղը արդեն:\nՀասել էի ես: \nԿես-գիշեր էր ուշ: \n—Եվ ցուրտ խրճիթի խոտերի մեջ թենՔնեցի անո՛ւշ, քնեցի անո՛ւշ…\nVII\n...Կռիվն սկսվեց — անողոք ու գոռ:\nՄենք դաշտում էինք: \nՁյունոտ լեռներիցՀարձակվում էին նրանք — բյուրավոր,Մերթ ետ նահանջում մեր գոռ գրոհից,Մերթ առաջ անցնում ոհմակներով նոր —Ու փախչում էին, ու գալիս նորից:\n\nԵվ ընկնում էին նրանք շարեշար,Մռնչում էին գազանների պես:\nԲայց խիտ, անհատնում շարքերով վարարՇարժըվում էին նորից դեպի մեզ:\nԱմեն ինչ հանկարծ խառնվեց իրար —Եվ սվինամարտն ահա սկսվեց:\n\nՄենք գրկում էինք ու չանկռում իրար,Սվինի զարկով գլորում գետին:\nՎագրերի նման խորամանկ ու չար,Ապրելու հսկա ծարավով հետին՝Խոշտանգում էինք — ապրելո՜ւ համար, —Եվ կռվում էինք, և կռվում էինք:\nԵվ չէինք հիշում այլևս ոչինչ,Եվ չգիտեինք ի՞նչ էինք անում:\nԵվ շատերն էին ընկնում մեզանիցԵվ ոտքերի տակ մեր անշնչանում:\nՉէ՜ինք տարբերվում վայրի գազանիցԱհի ու արյան այդ խառնարանում: \n—\nԿոխոտում էինք ընկերների դին,Ընկերների դին դիրք էինք անում:\nՈւ վատնում էինք ճիգերս հետինԱնհասկանալի տագնապով անհուն:\nԵվ չգիտեինք, և չգիտեինք,Թե հորձանքը սև մեզ ո՞ւր է տանում:\n\nԻրիկունն իջավ: \nԱնհուն խավարիԽավար ծալքերում կորավ ամեն բան:\nԵվ իջավ մռայլ երազը ՉարիԱյն խայտաճամուկ դաշտերում անբան:\n— Է՛, մնաք բարի, ընկերնե՜ր արի,Դուք պատվո՛վ անցաք ձեր կյանքի ճամփան:\n\nԻսկ մենք — նենգորեն նահանջեցինք ետ՝Ձյունագիշերի մրրիկների տակ:\nԵվ իմաստ չուներ ճամփան անհեթեթ,Եվ անցնում էինք՝ անկումին գիտակ:\nԵրբե՛ք չէր եղել հոգիս — այնքան խենթ,Եվ գանգս — այնքան զառանցոտ ու տաք:\n\nՀոգուս մեջ կարծես հնոցներ կային,Եվ աչքերիս մեջ — խարույկներ լափլեզ:\nԲայց մարմինս հավե՛րժ, հավե՛րժ մարդկային՝Ապրել էր ուզում: \nՄահապարտի պեսՀայացքներս հառած ահավոր Մահին՝Մյուսների հետ փախչում էի ես:\n\nԵվ խավարի մեջ կարմիր ու կարմիրԳնդակներն էին թռչում ու շաչում:\nԵվ ընկնում էին ընկերները մերՍատանայական խուճապի միջում:\nԵվ ընկնում էին անգի՛ն ընկերներ:\nԵվ վերջին անգամ մեզ էին կանչում:\n\nԵվ երբ արևը բարձրացավ երկինք,Եվ մենք լույսի տակ իրարու գտանք —Մեռելների պես սփրթնած էինք,Չէինք հավատում, որ ապրում ենք, կանք.Անխոս հայացքով իրար թաղեցինք,Իրար հոգու մեջ գերեզման մտանք:\n\n* * * * * * * * * * * * * * * *\nՆրանք մնացին ձյունոտ դաշտերում՝Քաղցած գայլերի ոհմակներին կեր,Այնտեղ, ուր ընդմիշտ տանջանքն է լռումԵվ հոգին դառնում անհունին ընկեր.Ուր իբր հիշատակ կյանքերից սիրուն —Մնում են միայն այլանդակ գանգեր:\nՈւ մութ է հիմա այնտեղ, ամայի,Քամին է միայն ոռնում ու կոծում,Տոնելով վայրագ հարսնիքը Մահի՝Նենգավոր ու խոր ձյուների ծոցում:\nԵվ ո՞վ կգնա, և ո՞վ կնայիԱնդրշիրիմյան տոնող Աստծուն...\n* * * * * * * * * * * * * * *\nԻսկ մենք ապրում ենք ու շնչում ենք դեռԱյս խայտանկար, ավերակ գյուղում,Ուր ամեն տան մեջ մա՛ հ է ու ավեր,Ուր ամեն վայրկյան արյուն է ցողում,Ուր ամեն վայրկյան լարում է դավերՔմահաճ բախտի ժրաջան մեղուն:\nԵվ առօրյա է հիմա մեզ համարՄարդկային անթաղ, այլանդակված դին:\nԱհաբեկիչի քրքիջով համառՄենք կեր ենք նետում անկուշտ անդունդին:\nԵվ իմաստ չունի այլևս հիմարՃակատագրի որոշած Անդին:\nԵվ գինին այստեղ ծորում է առատ,Եվ հարբում ենք մենք կարմիր խնջույքում:\nԱյլևս չկա և ո՜չ մի արատ,Որ ծաղիկ չտա մեր գինով այգում:\nՊատրաստ է ընդմիշտ մեր զոհը պարարտ՝Մենք՝ զոհ, մենք՝ դահիճ՝ ուրիշի ձեռքում...\nVllI\n…Երեկ առավոտ բարձրացա կանուխԵվ լուռ կանգնեցի բլուրի վրա:\nՀեռուն՝ զնգալով իջնում էր մի ուղխ,Լսում էի ես կարկաչը նրա:\nԿապույտ երկնքում ո՜չ ամպ կար, ո՜չ ծուխ:\nԵվ ես մոռացա՛ տաժանքն առօրյա…Ա՛խ, գյուղակների շուրջպարը կանաչ՝Դաշտերի ոսկի՛ հեռաստաններում,Ուր մի անսահման թախիծ կա փռածԵվ մի հոգեթով տխրության հեռու,Ուր հավերժության ցնորքը անհասՃախրում է կարծես ոսկի՛ դաշտերում...\nԱմեն ինչ այնպես անդորր է ու կույս,Որ չեմ հավատում կարմիր երազին:\nՄիրաժի նման փարվում է հոգուսԱնէ աշխարհի քնքշությունը հին:\nԲայց չէ՞ որ այստեղ ապրել են անհույս —Եվ չե՜ն էլ լսել քնքշության մասին…\nՕ՛, խորհուրդների հավերժական մա՜յր,Որ տառապանքի ու տարփանքի մեջՀղանում ես միշտ կյանքեր անհամար —Հազար գույներով՝ հազա՜ր ելևէջ, —Որ հղանում ես աշխարհի համարՀավիտենական կշռույթների վեճ...\nО՛, դո՜ւ, բարբարո՛ս, խելագա՛ր, ցավո՛տ,Երբեմն իմաստուն, երբեմն — գազան,Աշխարհներ այրող կախարդական խո՛տ,Աշխարհներ շինող բախտի գավազա՛ն, —Դիվային ոգի՝ ճահիճների մոտ,Ոչնչի՛ մասին — աղո՛թք սրբազան...\n...Ու պե՛տք է քայլե՛լ ու քայլե՛լ համառ՝Ապրելու հսկա տենչը բեռ արած —Քայլել անիմաստ մի կյանքի համար,Մարել — ու վառել աստղերը մարած,Որ — տիեզերքի զառանցանքը մառՉցնդի՛ երբեք ու մնա — երազ...\n1915 — 1916\nՏաճկաստան — ՊարսկաստանՀայկական VII Կամավորական բանակ\nՎԱՀԱԳՆ\nՓրկությանդ արև՝ Վահագնին տեսար...Հ.ՀՈՎՀԱՆՆԻՍՅԱՆ\nՀրդեհի աստված, հրդեհ ու կրակ,Օ,Վահագն արի: \n— Տեսնում եմ ահա,Որ ծիծաղում ու քրքջում են նրանքԱրնաքամ ընկած դիակիդ վրա:\nԹե մի՞ֆ էիր դու...Եկան, երգեցինՄի հին իրիկուն գուսանները ծեր,Որ հզո՛ր ես դու, հրոտ, հրածի՜ն,Որ դո՛ւ կբերես փրկությունը մեր:\nԵվ հավատացինք, հարբած ու գինով,Որ դու կաս՝ հզոր, մարմնացում Ո՜ւժի —Իսկ նրանք եկան՝ արյունով, հրովՄեր երկիրը հին դարձրին փոշի...Եվ երբ քարշ տվին դիակդ արնաքամ,Որ նետեն քաղցած ոհմակներին կեր —Մեր կյանքի հիմներն անդունդը ընկանԵվ արնոտ միգում ճարճատում են դեռ…\nԱԹԻԼԼԱ\nТопчи их рай, Атилла!Вяч. Иванов\nI\nԴարերի խորքից արթնացած նորից՝Անցնո՛ւմ եմ ահա երկրի դաշտերում.Նայում եմ դեպի հրդեհվող հեռուն՝Դարերի խորքից բարձրացած նորից:\n\nԻնձ թաղել էին ոսկի դագաղումԻմ հոները մի հեռավոր գիշեր:\nԵվ ո՜չ մի արքա տեղըս չգիտեր —Եվ աճյունիս հետ ոչ-ոք չէ՜ր խաղում:\n\nՄոռացե՛լ էին արքա Աթիլլին:\nԵվ հեգնում էին երազը նրա...Եվ կարծում էին, որ մեռել է նա...Իսկ ես — բարձրացել, անցնում եմ կրկին:\n\nԵվ հրդեհների բոցերը դեղինԽանձում են ահա աստղերը նորից.Էլ չե՜ք մոռանա, չե՜ք հեգնի էլ ինձ՝Հոների արքա հզո՛ր Աթիլլին:\nԵս կրկին ահա քանդում եմ, վառում.Քաղաքներ, գյուղեր փլչում են իմ դեմ.Եվ այս անգամ ես՝ գո՛ռ, անհա՜ղթ արդեն՝Մի կարմիր գիշեր կմտնեմ Հռոմ…\nԵվ իմ երկաթե բռունցքովը եսՁեր տաճարները անդարձ կքանդեմ.Նորի՛ց կսողան արքաներն իմ դեմ՝Մանր, ճահճային ճիճուների պես...\nՆրանք — խեղկատակ ու ողորմելի,Որ, կույր, խնդացին նստած կրկեսումԵրբ Թեոդոսը տեսավ երազում,Որ կոտըրվե՛լ է նետը Աթիլլի:\n\nՆրանք, որ մի օր իմ անակընկալՄահով կուրացած, որպես երազում,Մի ինչ-որ հանգի՛ստ էին երազումՀոգնած մարդկության ու իրենց համար:\n\nԵվ չըգիտեին, որ ես չե՜մ մեռել,Որ ես չե՜մ մեռնի, որ եղել եմ, կամ՝Նորի՜ց կքնեմ, նորի՛ց կարթնանամ. —Ես — հազարանուն՝ Մահ, Ավերք ու Նեռ...\nII\nՏեսնում են նորից իմ աչքերը նեղ,Որ սեգ նժույգիս սմբակների տակՑնդում են, որպես տարտամ հիշատակ,Ձեր երազային շենքերը բյուրեղ...\nՀե՛յ, արևմուտքից մինչև արևելքՊիտի հրդեհեմ ու քանդե՛մ հիմա՝Ես — արքա՛, աստվա՛ծ, ավերմո՜ւնք ու մա՛հ,Ես — ճշմարտության խարազանը մերկ:\nԵվ թո՜ղ աշխարհի տերերն իմանան,Եվ խոր ըմբռնեն մի վերջին անգամ,Որ եղե՜լ եմ ես, կլինե՛մ ու կա՜մ,Ե՜ս — անհերքելի ու հավերժական…\nԵվ թո՜ղ մարդկային ցեղերն առանձինՀավիտյան հիշեն աղոթքում, երգում,Որ խոտ չի՛ բուսնի այլևս այն երկրում,Որով անցել է Աթիլլի հին ձին...\nԹող հիշեն նոքա, որ կամքս բռնի,Քանդումի, հրի իմ ցնորքը հին, —Երբեք չի՛ ցնդի, երբեք չի՜ մեռնի,Ոչ-ոք չի՜ հաղթի արքա Աթիլլին...\nIII\nԻսկ երբ մի գիշեր կրկին հագենամ,Երբ հոգնի խաղից մարմինս արի —Նորի՛ց կքնեմ մի քանի տարի,Ոսկի դագաղիս գիրկը կգնամ:\n\nԵվ ինձ իմ մռայլ հսկաները խենթ,Առանց աղոթքի և առանց խոսքի, —Նորի՜ց կթաղեն դագաղում ոսկիԵվ թաղողները կթաղվեն ինձ հետ —\nՈր իմ մարմինը ո՛չ-ոք չգտնի,Որպեսզի ո՜չ-ոք երբեք չիմանա,Թե ո՜ւր է թաղված հոն Աթիլլը — նա,Որ հավասարեց ձեր փառքը գետնի...\nՈրպեսզի կրկին, երբ երկրի հրիցԵրկնի աստղերը գանգատվեն քարին՝Իր հին երազին մի՜շտ հավատարիմ —Արքա Աթի՛լլը բարձրանա նորից...\n1916, Մոսկվա\nԱԶԳԱՅԻՆ ԵՐԱԶ\n(Պոեմ երգիծական և ողբերգական)Բուրդը դրին ու գզեցին...ԱԹ. ԽՆԿՈՅԱՆ\n1\nՑերեկի վազքից, հոգսերից հոգնած՝Տուն վերադարձա գիշերի կիսին:\nԻսկույն քնեցի: \nԵվ մեկ էլ, հանկարծ,Մի երազ տեսա հայ ազգի՜ մասին:\nԵս չեմ հավատում ո՜չ մի երազի:\nԲայց արթնանալիս վախեցա, ասի.Վատ բան է ասում իմ երազը այս՝Ինչ էլ որ լինի — տեսիլ թե երազ —Ինչ էլ որ լինի — պատմեմ աշխարհին,Թող օրը անցնի — ու հետը բարին:\n\n2\nԳիշերը գնաց, բայց երկա՛ր, երկա՛րԻմ սրտի վրա ծանր, որպես քար,Մի թախիծ մնաց երազից էն մութ —Մի ճնշող թախիծ, ծանր մի խորհուրդ:\nՈւ մաշում է ինձ թախիծը հիմա.Մութ, խորհրդավոր, սառը, որպես մահԳիշեր ու ցերեկ նվում է կարծես —Եվ խելքս արդեն կորցրել եմ ես:\nՇրջում եմ մենակ օրերիս միգում,Մխում է ցավը իմ հոգնած հոգումԵվ չեն ամոքում էլ հույսերը սին...— Բայց ես մոռացա երազիս մասին:\n\n3\nՔնել էի խոր: \nԱչքերիս առաջՓռվել էր մի մութ, անթափանց մշուշ:\nԿուրծքս բարձրանում ու իջնում էր ցած՝Զգում էի, որ քնել եմ անուշ:\nՔնել էի խոր: \nԵվ ահա հանկարծԹվաց ինձ, որ ես բարձրանում եմ վեր:\nՍիրտս մի մթին տագնապով զնգացՈւ սուր կարոտով սկսեց ցավել:\nՆախ թվում էր ինձ, որ թռչում եմ ես,Բայց տեսա հետո, որ վերը, օդում,Կախվել է հոգիս, որպես աչք հրկեզՈւ վարը իշխող խավարն է դիտում:\nՈւ սո՛ւր հաճույքից ճչում էի ես,Բայց խորթ էր ձայնս՝ մի կարկառ հնչյուն: \n—Զգում էի լոկ, որ երկնի միջումԿախված է հոգիս, որպես աչք հրկեզ: \n—\n4\nՈւ մութ էր շուրջս, մի մթին գիշեր:\nԱշխարհը հեռուն քնել է լռին:\nԵրկնքից կախված նայում էի եսՎարը տարածված երկրի խավարին:\nՍկզբում ոչինչ դեռ չէր երևում.Խավար էր միայն, մառախուղ ու մութ:\nԲայց հետո հանկարծ հեռու-հեռևումԿարմիր բռընկեց մի կրակ աղոտ:\n«Հիվանդ կա» ասի մտքիս մեջ ինձ ես.«Հիվանդի համար կրակ վառեցին»:\nՈւ միտք անելով ինքս ինձ էսպեսՆայում էի ես այդ կարմիր կայծին,Երբ նրա կողքին, հապշտապ, արագ,Տագնապով վառվեց մի ուրիշ կրակ:\nՀետո մոտեմոտ, իրար հետևի՜gՈւրիշ կրակներ վառվեցին նորից —Ու ծուխ բարձրացավ, ու հրդեհ, ու բոց.Հսկա լեզուներ վառվեցին միգում —Եվ մեկը ասաց իմ քնած հոգուն,Որ վառվում է ողջ երկիրը Հայոց...\n5\nՈւ, ծուխ շնչելով արնագույն մուժում,Նայում էի ես վառվող հրդեհինԵվ տեսնում էի՝ վարը, մշուշումՎառվում է ահա մեր երկիրը հին:\nԵզերքից-եզերք հրդեհը դեղինԳրկել էր Հայոց աշխարհը, ու նաԱնկամ հանձնված կարմիր հրդեհինՎառվում էր հսկա քուրայի վրա:\nԱրևի հսկա մի շողքի նմանԶարկել էր բոցը Արարատ սարին,Որ վառվում էր տոթ, պարում ալվլան,Ողջակեզ դարձած խավար աշխարհին:\nՈւ լուռ էր այնպես. ձայն, շշուկ չկար.Կանգնել էր կարծես ժամանակը քար,Որ հրդեհը այդ հավիտյան տևի...Կրակահանդես, տոն էր երևիՏոթ, արնակրակ հրդեհը այդ վառ —Աշխարհի համար — մարդկության համար...\n6\nՆայում էի ես սրտով հրատապՈւ թարթում էին աչքերս մխից —Երբ տեսա հանկարծ, որ մեկը, շտապ,Փախչում է ահա հրդեհի տեղից:\nՀրդեհի կարմիր լույսով ողողված՝Կարմիր էր թվում թուխ դեմքը նրա:\nՎազում էր, գլուխն ու ճակատը բաց,Ե՜վ աչքերը իր — կրակի քուրա —Բոցկլտում էին քինոտ ու դաժան.Եվ շրթունքներով թուխ ու ալևորՄռմռում էր նա, երդվում էր նա, որՉի՜ դրժի երբեք ուխտը սրբազան:\nՈ՞ւր էր նա փախչում և ինչո՞ւ համար,Ինչո՞ւ էր վազում ու երդում անում: \n—Քարոտ էր ուղին, հրդեհ ու խավար,Բայց վազում էր նա, չէր հանգստանում:\nԵրբեմն միայն թաշկինակը իրՄոտեցնում էր շրթերին կարմիրՈւ շրթին սեղմած ձյուն-թաշկինակումԽեղճը հազալով արյուն էր թքում:\nԵվ նորից, պարզած զույգ ձեռքերը վեր,Հերոսի նման անփույթ, անձնըվերՎազում էր առաջ ու երգ էր երգումՎրեժաժպիտ ու մահագուշակ —Ու ծածանվում էր նրա աջ ձեռքումԹաշկինակը իր, որպես դրոշակ...\n7\nԵրբ հուրը մնաց սարի ետևում —Կանգ առավ մի պահ այդ մարդը հանկարծ,Երկչոտ աչքերով նա զննեց հեռուն —Բայց չէր երևում կրակի մի կայծ:\nԽորունկ շունչ քաշեց ու նստեց քարին:\nՄի-երկու վայրկյան սպասեց լռին. —Գիշեր էր շուրջը, խաղաղ ու հանդարտ:\nԵվ ահա, որպես փորձըված մի մարդ,Մատները դրեց շրթունքների մեջԵվ երկու անգամ բարձր, զի՜լ սուլեց:\nԵվ ահա մեկ-մեկ, իրար հետևից,Դուրս եկան նրա ընկերները քաջ,Մոտեցան նրան, բռնեցին թևի՜ցՈւ հուզված՝ կեցան ընկերոջ առաջ:\nԻ՞նչ արիր, Ահո՜, — հարցրին նրան: \n—Բայց Ահոն չուներ լեզու ու բերան.Սրտի տրոփից չէր կարող խոսել:\nԽնդրեց մի վայրկյան, մի քիչ սպասել,Շրթերը ծամեց, բարձրաձայն հազաց —Ու հուզված ձայնով նա այսպես ասաց.«Հորիզոններում տիեզերական,Ուր աստղ ու լուսին բոցկլտում են վառ,Աշխարհում այս մութ, նենգ ու խոլական —Ո՜չ մի ազգ չկա հայի պես թշվառ...»:\n— Լավ, ճառ մի՜ խոսիր, մենք այդ չենք ուզում,Գիտենք, որ ճառեր դու լավ ես խոսում.Դու մեզ այն ասա՝ ի՞նչ արիր, Ահո՜, —Ճառերը հետո, խոսքերը հետո:\nԴու, որ քաջ ես միշտ, շիտակ, անսասան —Կատարի՞ր արդյոք պարտքդ սրբազան:\n— Իհարկե, տղերք... ի՛նչ խոսք այդ մասին. —Ձեռքը դնելով ընկերոջ ուսինՆորից սկսեց Ահոն քաղցրաձայն(Այդ մարդը ուներ այնպիսի մի ձայն,Որ եթե խոսեր մի մութ փողոցում —Կասեիր՝ այնտեղ սրինգ են ածում...)« — Վառվում են այնտեղ երեխա ու կին...»:\nԲայց ընկերները խզեցին կրկինԽոսքերը նրա: \n— «Ի՞նչ արի՜ր, ասա,Պատմիր սկզբից եղածը գործի»: \n—Ու պատմեց Ահոն. — «Հենց որ տեղ հասաԱռաջին գյուղում հրդեհը գցի:\nԽավար էր, տղերք... ի՞նչ իմանայի...Դուրս եկավ սակայն, որ... գյուղ է հայի...Բայց էս դեռ ոչինչ, դեռ ոչի՜նչ, տղերք.Այն էր՝ հավաքվել մարում էինք մենք՝Ջուր էինք լցնում կրակի վրա —Տեսնենք հարևան տեղերից ահաՕգնության եկավ գյուղը դրացի.Լավ է, կմարենք, մտքումս ասացի —Մեկ էլ էն տեսա, որ կրակը թեժ,Որպես մի վիշապ, ագահ մի հրեշ,Հնոցի նման բռնկվեց միգում...Ու գյուղը մնաց կրակի գրկում:\nԵվ մենք հասկացանք, որ մեր դրացինՔարյուղ է լցնում մեր փոքրիկ կայծին...Ու կայծը ահա մի հրդեհ դառավ —Այսպես մեզ խաբեց դուշմանն անիրավ...Ու քամի ելավ, մռնչաց ահեղ —Կրակը ցրեց, տարավ ուրիշ տեղ,Այդտեղից վառվեց գյուղը հարևանՈւ ծուխ բարձրացավ, ու հրդեհ, ու բոց, —Նայեցի՜ մեկ էլ — հրդեհի նմանՎառվում է, տեսնեմ, աշխարհը հայոց...Կրա՛կ է այնտեղ, ու հրդեհ, ու մահ —Հայոց աշխարհում հրդեհ է հիմա»:\nՈւ լռեց Ահոն: \nՈւ բարձր հազաց:\nԶայրույթը մի պահ խեղդեց բոլորին:\nԵվ ահա նրանց Վետերանը հինՎեր թռավ տեղից ու խռպոտ ասաց,« — Վայրկյանը խփեց... \nՕ, այո՜, այո՜...Կռիվ ու վրեժ, — չսպասենք իզուր:\nՄենք մնանք այստեղ — դու գնա, Ահո՜,Հայոց աշխարհի ահազանգը տուր»:\n\n8\nՈւ նորից Ահոն ընկավ ճանապարհ:\nԳիշեր էր շուրջը, ահռելի խավար,Բայց վազում էր նա ու չէր սայթաքում.Այնպես էր գնում խավարի գրկում,Որ տանն էր ասես, գորգերի վրա —Սովոր էր մթին հայացքը նրա:\nՄի անգամ միայն խեղճը սայթաքեց —Բայց խռպոտ հազաց, արնագույն թքեցԵվ իսկույն նորից նա ոտքի թռավ.Մի զարմանալի աշխույժ էր, իրավ,Որ ուներ կյանքում այդ մարդը հիվանդ —Մի զարմանալի, հանճարե՛ղ եռանդ:\nԵս մտածեցի՝ «Ազնի՛վ ծերունի,Խեղճը թոքերի բորբոքում ունի,Բայց իր աշխույժով պատանի է դեռ —Գիտե սրբազան պարտքը կատարել:\nՔո այդ անձնըվեր եռանդի համարՔեզ փառք ու պատիվ, հիշատակ անմար:\nՈվ չի օրհնում քեզ — սրիկա է նա:\nԵվ ո՞վ չի ների, եթե իմանա,Որ դու մի չնչին սխալ ես արել —Նրանց գյուղի տեղ — մեր գյուղն ես վառել...Օ, այո, Ահո՜, ազնի՜վ ծերունի՜.Ով գործ է անում — նա սխալ ունի, —Անսխալ մարդիկ աշխարհում չկան —Աստված է միայն անսխալական...»:\n\n9\nՄինչ վազում էր նա դաշտում ամայի,Ուր մութ էր ու մուժ, մշուշ էր մահի, —Ճամփին մնացած ընկերները հինՍարի տակ նստած սպասում էին:\nՎառվող սրտերով, աչքերը կրակ,Խավարի գրկում նստոտած — նրանքՄտորում էին աղետի մասին.Եվ ահա, քինոտ ժպիտն երեսին,Վեր թռավ տեղից Վետերանը ծերԵվ ազդու ձայնով սկսեց խոսել. —«Ընկերներ, ասաց, եղբայրներ անգին,Վառվո՛ւմ է հայոց աշխարհը կրկին...Հասկանո՞ւմ եք դուք մտքով վերահաս,Թե ի՞նչ են ասում կարճ խոսքերը այս...Հայոց աշխարհում հրդեհ է կրկին...Այսինքն այնտեղ երեխա ու կինՎառվում են հիմա անխիղճ կրակումՈւ կյանք են հայցում, ու կյանքի փրկում:\nԸնկերնե՜ր, սակայն խոսքերը այս խուլՈրքան էլ հնչեն անհույս ու տխուր, —Ընկերնե՜ր, այս սև խոսքերում անգամՄի բան կա՝ անչա՛փ մխիթարական.— Դուք տեսաք կարծեմ, որ մի քիչ առաջ,Դեպի հեռավոր ուղիներն հառածԻր աչքերը սև, կրակոտ ու վառ —Մեր ընկեր Ահոն ընկավ ճանապարհ:\nԵս դեռ չեմ ուզում շեշտել, որ նրաԳոյությունը լոկ մեր երկրի վրաԿբավե արդեն, որ ցրե իսկույնԱմեն մի անմիտ հուսահատություն...Եվ ո՞վ չըգիտե նրա փառքը մեծ.Նա որ տեղ հասավ ու զանգը տվեց,Զանգը մարտակոչ, աշխարհասասան —Կհիշեն իսկույն ուխտը սրբազանՈւ եզերքներից, կողմերից հեռվիԴուրս կգան նորից մի ահեղ կռվի,Եվ մենք, անվհատ, անվախ, անձնվեր —Կերթա՜նք փրկելու ժողովուրդը մեր...Ու շունչ կքաշե մեր ցեղն արնաքամ —Օ, ա՜յս է ահա մխիթարական.Օ, ստրուկ է նա, ով որ սիրտը դող,Յուր կյանքի համար կռվել չի կարող:\nՆա՜ է այս կյանքում ապրելու արժան,Ով աստվածային ցասումով դաժանԳիտե թշնամու արյունը քամել.Ով գիտե նրա արյունը խմել,Նա չի հալածվի գերության ներքո.Կռվով կգտնես իրավունքը քո...»:\n— Շատ ես աղմկում, ընկեր Վետերան, —Ձայն տվեց հանկարծ ընկերը նրան —Ու թռավ, կանգնեց մի քարի վրա.Լեգեոն էր հին անունը նրա —(Որ թե թարգմանել դուք կարողանաք՝Հայերեն լեզվով կլինի «բանակ»):\nԴողում էր նրա մարմինը ամբողջ.Բարձր քրքջալով խոսքին ընկերոջ՝Խոսել էր ուզում, չէր կարողանում.Խեղդում էր նրան զայրույթը անհուն:\nԲայց զսպեց իրան, զայրացկոտ հազացՈւ հզոր ձայնով հաղթ, հաստատ ասաց.— «Ես չեմ հավատում ձեր սին խոսքերին.Չեմ կարող լինել խոսքերի գերին.Հայո՛ց աշխարհում արյուն է հոսում —Դուք կանգնել այստեղ ճառեր եք խոսում...Ո՜չ, ես չեմ կարող: \nԵս ասում եմ, որԱմենից առաջ գործ է հարկավոր:\nԴուք կանգնեք այստեղ դաշտում ամայի.Ես կերթամ ահա երկիրը մահի,Կզոհեմ ա՜յնտեղ ես իմ կյանքը, ինձ,Գուցե և մեկին փրկեմ կրակից...»:\nԵվ ճիշտ որ, իսկույն, առանց նայելու,Նա ճամփա ընկավ՝ իր խոսքին հլու:\nՎետերանն ուզեց կանչել, համոզել,Բայց ընկերն արդեն կորել էր, չկար:\nԵվ նա վերստին սկսեց խոսել,«— Ես խենթ չեմ, ասաց, կույր ու խելագար.Իմ սիրտն էլ, ասաց, այդպես է ուզում —Բայց կա սառը միտք, քարե համոզում,Որ շտապելով ոչինչ չես անի —Քամու բերածը քամին կտանի...»:\nԵվ այդպես, հուզված, զայրույթը հոգում,Աչքերում կրակ, թույն ու բորբոքում —Նա դեռ շատ կանե՜ր վեճ ու ղալմաղալ,Բայց երկինքն հանկարծ սկսեց դողալ:\nԴողում է՜ր կարծես երկինքը ամբողջ...Վետերանը ծեր քար կտրեց ասես.Շշնջաց միայն շրթերով դողդոջ.— Տղերք, Ահոյի ահազանգն է էս...\n10\nԵվ ճիշտ որ. անհուն գիշերի գրկումՄռնչում էր խուլ, ողբաձայն երգում,Ու հոսում էր հորդ ձայնի մի հոսանք.Ճչում էր կարծես վիթխարի մի զանգ:\nՈւ ղողանջները գիշերի գրկումՄագլցում էին հորիզոնն ի վեր:\nԵս մտածեցի՝ մինչ հիմա կյանքումՈվ է այսպիսի ահազանգ տվել,Որ արթնացնի քուն մտած մարդուն...Բայց հարցս թվաց սրբապղծություն:\nՕ, ո՜չ մի ժամկոչ չի զանգել այդպես,Թեկուզ հրդեհներ շատ է պատահել:\nՉէ՞ որ ազգը մեր քնած է ասես —Մեր քնած ազգին այդպես է վայել...Այս զանգը ազգիս թող խրատ լինի,Որ արթուն մնա, որ էլ չքնի...Մինչ ես, դողալով տերևի մի պես,Միտք էի անում ինքս ինձ այսպեսՈւ նայում էի իմ մութ անկյունից —Ժողովուրդն ահա արթնացավ քնից:\nԱմենից առաջ մեծերն արթնացան:\nԵվ ահա շտապ, խմբերով ցիր-ցան,Բոլոր կողմերից եկան կրակունՈւ հավաքվեցին զանգատան բակում:\nԱմենից առաջ մի խենթ էր հասել(Անունը նրա չեմ ուզում ասել) —Զարթնել էր թե չէ՝ գիշերի մթումՎազել էր իսկույն դեպի զանգատուն:\nԵվ ահա, անմահ հերոսին վայելԱնմար եռանդով զանգում էր նա էլ:\nԵվ ժողովրդի զարթնելու հուսովԶիլ զանգում էին նրանք երկուսով:\nՈւ նրանց հուժկու ձեռքերի տակինԴղրդում էին զանգերն ահագին,Դողում էր նաև զանգատունն ամբողջ —Ու ձայն էր կտրել հորիզոնը ողջ:\n\n11\nՎերջապես նրանք, երբ քիչ հոգնեցին,Ժպտացին իրար — ու վար նայեցին:\n—Ու սիրտը նրանց խնդաց զնգոցով,Երբ տեսան նրանք բազմությունը ծով,Որ վարն հավաքված իրենց էր նայում —Հերոսնե՛ր էին նրանք այդ պահուն...Ծփում էր այնտեղ բազմությունը հոծ.Հավաքվել էին մեծերը հայոց,Ու աչքերն հառած դեպի զանգատունԱղմկում էին գիշերի մթում:\nԱղմուկը սակայն երկար չտևեց.Բարբառեց հանկարծ խենթը վերևից —Ու տիրեց իսկույն լռությունը քար,Կարծես ներքևում ոչ մի մարդ չկար:\nԱղբյուրի նման կարկաչուն ու հորդ,Մերթ մեղմ ու անուշ, մերթ անչափ խրոխտ,Մերթ ինչպես վերից փոթորիկ սուրա —Հոսում էին վար խոսքերը նրա...Ու այս էր ասում այդ մարդը վերից.« — Ընկերներ, հայոց աշխարհում նորիցԿրակ է ընկել, ու մրրիկ, ու մահ.Ընկե՜րներ, համառ խմբերով հիմաՄենք պետք է իսկույն, անվախ, անվեհեր,Երթա՜նք փրկելու ժողովուրդը մեր:\nԳիտեմ, ձեր սրտում տիրում է հուզում.Դուք անշուշտ հիմա գտնել եք ուզում:\nԹե ո՞վ է նորից աշխարհը վառել, —Կամ մինչև հիմա մենք ի՞նչ ենք արելՄեր ժողովուրդը փրկելու համար.Որպեսզի հարցը չմնա խավարՈւ ոչ մի գաղտնիք մեր մեջ չմնա —Ամեն ոք թող այս խոսքերս իմանա»:\nԵվ նա սկսեց պատմությո՜ւնը հին.Ո՞վ չի իմացել, որ մեր թշնամինԽաբող է ու նենգ, ու վախկոտ, ու մութ.Եվ ասում էր նա. «Ոչ մի ժողովուրդՉի սիրում խարդախ թշնամուն մեր չար,Այնինչ ազգը մեր աստվածահանճարԶարմանք է լցնում սրտում բոլորի —Իր բախտով դաժան ու կռվով արի:\n— Այո, ընկերնե՜ր: \nԱշխարհը՝ ամբողջՈղբում է հիմա աղետը հայոց,Չի կարողանում մեր վշտից քնի,Ուզում է մի կերպ, մի բանով օգնի,Ու իր հեռավոր, լուսավոր ափումՄեր վշտի համար արցունք է թափում:\n— Հայրենակիցնե՜ր, թե ամեն մի մարդԹափելու լինի մի շիշ արտասուք —Մեր երկիրն էլի՜ կխնդա զվարթՈւ էլ չի լինի ավերում ու սուգ:\nՀայրենակիցներ, հաշվել եմ, գիտեմ,Եվ երդվում եմ մեր հրդեհովը վառ, —Արտասուքն այդքան կբավե արդենՄի փոքրիկ հրդեհ մարելու համար:\nԵվ հետո — երեկ, երբ խղճով հանգիստՔնել էիք դեռ բոլորդ անխռով —Մեր անզուգական բարեկամներիցՋուր ենք պահանջել մենք հեռագրով:\nՍակայն մինչև գա օգնությունը այդ —Ով մի սուր առած, ով թեկուզ մի փայտ,Շարքերով անծայր, ստվար, բազմահոծ —Երթա՛նք փրկելու ժողովուրդն հայոց...»:\n\n12\nԵրբ ձայնը նրա խզվեց զնգոցով —Վարը հավաքված բազմությունը ծովՄռնչաց ինչպես մի քաջ անվեհեր. —— Էրթա՛նք փրկելու ժողովուրդը մեր:\nՔիչ մնաց վերից մռնչամ ես էլ.Իմ ամբողջ կյանքում ես չէի տեսելՄեր ճղճիմ կյանքի անթափանց մթումԱյդպիսի անկեղծ ոգևորություն:\nԵվ աչքս հառած հուզված ամբոխին՝Ես կծում էի շրթունքները իմ, —Նման էր ողջը երազի, քնի.Վախենում էի, որ երազ լինի...Տեսնելով սակայն, որ չեմ արթնանում,Խո՛ր ակնածանքով, հարգանքով անհունԵս մտածեցի. աշխարհում այս մութԻնչե՛ր չի անում ժամկոչը հմուտ...Անհասկանալի հրաշք ես դու, կյանք, —Բավական էր մի ազդու ահազանգ —Եվ փրկվեց ահա մեր ազգը մահից:\nԵվ չէի ուզում հավատալ ես ինձ,Բայց երբ որ մեկ էլ նայեցի ես վար —Չհավատալու էլ հնարք չկար:\nՉռած աչքերով տեսնում էի ես.Ներքևում ահա, հրձիգներ ասես.Ձեռքերին կարմիր լապտերներ առածՄեր խենթն ու Ահոն ընկել են առաջ —Հետքերից գցած բազմությունը հոծԳնում են փրկեն ժողովուրդն հայոց...\n13\nՈւ զարմանք կտրած, սրտիս խնդություն,Ես նայում էի — չէի հավատումԲախտից կուրացած իմ թաց աչքերին.Եվ արցունքները հորդ հոսում էինՃամփեքի վրա նրանց սրբազան...«Երանի՛ նրանց, որ ձեզ չտեսան, —Բացականչեցին շրթերս դողդոջ.— Քանի որ նրանք աշխարհում այս փուչՉեն տխրի հետո, երբ դառնա երազՈգևորության սուրբ վայրկյանը այս...»:\nՈւ գնում էին նրանք անձնվեր, —Ունեի՛ն կարծես քաջության թևեր...Նույնիսկ գիշերի միգում անթափանցԵս տեսնում էի թևերը նրանց,Որ տանում էին թափորն անվեհեր —Աստվածաընծա, սրբազա՛ն թևեր:\nԽավար գիշերի գրկում ահավորՔայլում էր նրանց խումբը թևավոր,Գնում էր դեպի երկիրը հրի —Մի խումբ էր կարծես հրեշտակների...\n14\nԵվ ահա նրանց աչքերի առաջՀեռուն, մշուշում բռնկվեց հանկարծՎառ, արնանման կրակի մի դեզ,Մի հսկայական լեզու էր ասես —Ու մութ գիշերի լնդերքն էր լիզումԱյդ հսկայական, այդ կարմիր լեզուն:\nՈւ աչքերն հառած լեզվին հրածինՆրանք քարացան — ու սուր զգացինՎառվող դիերի բույրը ահավոր...Լսեցին նրանք կանչեր հեռավոր,Ճիչեր տխրաձայն ու աղեկտուր,Որ կանչում էին ու տանջում իզուր...Եվ ահա, հրե այն լեզվի նման,Բռնկվեց նրանց սրտում անձնվերԱզնիվ վրեժի ու ատելությանԹույնը սրբազան ու աշխարհավեր:\nԵվ այն է՝ նրանք ուզում էին որԱնցնեն անիծված սահմանն ահավորԵվ նետեն իրենց հրդեհը անանց —Մշուշում հանկարծ դեմ ելան նրանցԽմբեր կիսամերկ ուրվականների,Որ փախչում էին ճանկերից հրի...Ու փախչում էին նրանք քայլերեր.— Կիսամեռ մարդիկ, կիսավառ կիներՈւ ծերունիներ տեսիլանման.Հայոց աշխարհի ժողովուրդն էր այն,Որ ահաբեկված սրից ու հրիցՓախչում էր անդարձ հայոց աշխարհից.\n15\nԵրբ նրանք այդ սև պատկերը տեսան —Հրաբուխ դարձավ քենը սրբազանՆրանց անվեհեր ու վեհ սրտերում.Եվ ահա, այդ սուրբ զայրույթով եռունՈւ մռնչյունով աշխարհասասանՄի թռիչք արին — ու հրին հասան:\nՏեղ հասան տեսան — շատ են ուշացել.Իրենցից առաջ շատերն են հասելՈւ իրենց նետած կրակի մեջ վառԱշխատում են մի եռանդով անմար.Կրակի միջից իրեր են հանում —Եռանդով անմար, աշխույժով անհուն:\nՆայում էր Ահոն վառվող կրակին —Եվ ահա այնտեղ նա տեսավ մեկին,Որ իրեն նետած կրակը անելՈւզում էր մի բան հրդեհից հանել:\nՃանաչեց նրան — ու շշմած մնաց...Ու թվաց նրան, թե ինքը քնածԵրազ է տեսնում ընկերոջ մասին...Բայց երբ որ տեսավ ընկերոջ ուսինԲոցը, որ նրան ուզում էր լափի —Բղավեց խզված ձայնով տագնապի.— Հե՛յ-հե՛յ, դո՜ւրս արի, Լեգեոն եղբայր:\nԲայց չէր լսում նա: \nՆույն ջանքով անմարԿրակի տակից քաշում է մի բան —Ու նայում էին բոլորը նրան:\n— Օ, սաղամանդրա առասպելական,Հայը իր փառքով քեզ է պարտական. —Աղաղակեցի ես ձայնով հուզված —Բայց նա նույն պահուն ձեռքերով կիզվածԴուրս քաշեց հրից այլանդակ, դեղինՄի անմիս դիակ — ու մի անկողին:\nԵրբ դուրս եկավ նա ու բեռը դրեց —Դեմ վազեց Ահոն, ամուր համբուրեցՈւ անհուն սիրով փաթաթվեց նրան.— Օ, ցնցող սիրո ցնցող տեսարան...Ահոն երևի դեռ երկա՛ր-երկա՛րԸնկերոջ կրծքին փաթաթված մնար,Բայց ընկերը շատ չուներ ժամանակ՝Սերն համարելով անտեղի հանաք՝Մեղմ հրեց նրան ու հոգսոտ, լռինՄոտեցավ հրից ազատված իրին:\n« — Դե, պատմի՜ր, պատմի՜ր, այս ի՞նչ ես անում:\nՄեղքս ի՞նչ պահեմ. ես չեմ հասկանում —Գցել ես դու քեզ այդ կրակն անել...Բայց հրի միջից այդ ի՞նչ ես հանել...»:\nՈւ տխուր ժպտաց Լեգեոնը ծեր.« — Դիակ է, ասաց, մեռած աղջկա.Դիակներ են լոկ այստեղ մնացել —Ուրիշ ժողովուրդ այս երկրում չկա...»:\n— Բայց դու, Լեգեոն, դու ի՞նչ ես անում:\n— Կրակի միջից ես բուրդ եմ հանում...— Բայց ինչո՞ւ համար, Լեգեոն ընկեր...« — Ախ, Ահո՜, Ահո՜ ... \nՄեծ աղետը մերՊե՞տք է վերջապես մի կերպ մեղմանա...Դուք ի՞նչ գիտեք որ... \nԵս ներկա եղաՄեր ժողովրդի սոսկալի բախտին.Ես ներկա եղա հայ ազգի գաղթինԵվ համոզվեցի, հասկացա ես, որԱմենից առաջ բուրդ է հարկավորՄեր անտերացած, որբ ժողովրդին.Միթե՞ չգիտես, որ ձմռան ցրտինՆա դաշտում թափված, անտեր պիտ մնաԲաց դաշտի վրա, ձյուների վրաՈւ պետք է մեռնի անտուն ու անտեղ —Ո՞վ կտա նրան անկողին այնտեղ...Է, ես խոսելու չունեմ ժամանակ.Գործ է հարկավոր և ո՜չ թե հանաք:\nԵվ դու էլ, Ահո, ասա բոլորին,Որ իմ հետևից հանձնվեն հրին՝Բուրդ-բամբակ հանեն կրակի տակից —Իսկ երբ հանեցինք բուրդը կրակից՝Կերթանք, կգտնենք ժողովուրդը մերԵվ բուրդ կտանենք մենք նրան նվեր:\nԵվ ժողովուրդը մեր որբ, արնաքամ,Բուրդը գնելով մեր կյանքի գնով —Հանգիստ կքնի առաջին անգամՄի եդեմական, մի անո՛ւշ քնով...»:\nԵրբ Ահոն այս մեծ խոսքերը լսեցԸնկերոջ առաջ խոնարհվել ուզեց —Ուզեց համբուրել ոտքերի փոշին.Զարմացավ նրա հանճարի ուժին:\nՀենց այն էր՝ իսկույն ուզում էր փորձի,Բայց ընկերն ասաց. — «Ուրեմն — գործի,Շո՜ւտ գործի անցեք. գիտեք, որ հիմաՁմեռ է այնտեղ, ու քամի, ու մահ, —Իսկ որբերը մեր պառկած են հողին —Մերկ... գետնի վրա... առա՜նց անկողին»:\nՈւ նետվեց նորից նա կրակը թեժ,Որպես զոհ կարմիր, որպես ողջակեզ...\n\n\n\n\n\n16\nՈւ հետևելով սուրբ օրինակին,Բոլորը իրենց տվին կրակին —Ստվար խմբերով կրակը ընկան...— Ախ, գործում նրանց եռանդ կար այնքան,Որ ես, ընկճված նրանց եռանդից,Հայհոյում էի, ատում էի ինձ,Որ չեմ աշխատում, չեմ գործում ես է՜լ,Որ գիտեմ միայն երգել ու խոսել.(Ախ, չէր մոռացել իմ խենթ սիրտը դեռ,Որ երգիչ եմ ես... երկնքի թիթեռ...)Աստված իմ, աստված, ի՛նչ եռանդ էր այդ:\nԵս չէի տեսել այդպիսի եռանդ.Չէի է՜լ լսել աշխարհում այս հինԱյդպիսի հսկա եռանդի մասին...Չէր անցել գուցե և մի ակնթարթ(Սրան են ասում իսկական եռանդ) —Կրակի մե՜ջ էլ բուրդ չէր մնացել.Ե՜վ հանել էին, և հարմար բարձելՁիերի վրա բուրդը արնակեզ.Այն արնոտ բրդի մի քարվան էր մեծ,Որ ճամփա ընկավ երգով հաղթականԴեպի հեռավոր վայրը գաղթական,Ուր թափվել էր վար խուռը, բազմահոծ,Հրդեհից փախած ժողովուրդն հայոց:\n\n17\nՕ, Իսահակյան եղբայր Ավետիք, —Քանի կան կյանքում Թորգոմյան որդիք —Աբուլ Ալաներ չեն պակսիլ կյանքից...Սիրելի եղբայր, հավատա՜ դու ինձ,Որ երբ ես տեսա երազիս միջում,Թե ինչպես քա՛ղցր է, քա՛ղցր է ղողանջում՝Բրդի քարվանը Լեգեոն մեծի —Աբուլ Ալայիդ քարվանն հիշեցի...Մի՞թե այս բանում մեղավո՞ր եմ ես —Ավո ջան, հոգի՜ս, խնդրում եմ... ներես...Մի՞թե չգիտես, որ մարդ երազումԵրբեմն հիմար բաներ է ասում: \n—Ես էլ, երբ որ այդ քարվանը տեսա —«Աբուլ Ալայի քարվանն է սա» —Չգիտեմ ինչու ասացի հանկարծ...Ախ, չէր մնացել խելքի մի առկայծԱյդ նվիրական, այդ սուրբ վայրկյանին,Երբ աչքիս առաջ օրորվում էինՁիերը՝ բարձած արյունոտ բրդովԵվ Լեգեոնը, երբ սուրբ եռանդովՆրա առաջից քայլում էր հանդարտ...Նույնիսկ ես տեսա, որ լուսե մի վարդՎառվում էր նրա բյուրեղ ճակատինՈւ լույս էր տալիս աշխարհի մութին...Ես այդ վայրկյանին շա՛տ էի հպարտ,Որ մեր ազգն ունի այդպիսի մի մարդ:\nՈւ սիրտս նրան օրհնեք էր ասումԻմ տարօրինակ, իմ խենթ երազում —Երբ տեսա, որ այդ քարավանը մեծՀին Արարատյան դաշտի մեջ կանգնեց:\nԵվ ես լսեցի, որ դաշտում այդ մութԶառանցում է մի մեռնող ժողովուրդ...\n18\nՁյուն, բուք էր դաշտում: \nԳիշեր ու քամի:\nՈռնում էր քամին, փնչում էր ու միՄահվան երգ դարձած, ձուլված խավարին,Գնում էր դիպչում հին Մասիս սարին:\nԱխ, ինչե՛ր ասես այդ երգում չկար.— Մեռնող պառավի կանչեր խելագար.Ձյունը ճանկռտող հիվանդի հառաչ,Քաղցից անասուն դարձածի բառաչ,Մանկան մղկտանք, որ նվում է խուլ —Մորթում են կարծես նոր ծնված մի ուլ...Ու լալիս էին, ու քրքջում էին.Քրքջում էր քամին, երգում էր քամին,Նվում էր քամին հուսահատ ու խուլ —Ու այս էր ասում այդ երգը տխուր. —«Մա՛հ է այստեղ. հազա՛ր-հազա՛րՀեռանում են ու մարում —Այս անիծված, անհավասար,Արյունահեղ աշխարհում:\nԲուք է այստեղ, ձմեռ ու մուժ,Մահվան սարսուռ ու քամի —Տեր է այստեղ մահը խուժդուժ՝Բարեկամ ու թշնամի:\nՀամրվում են ժամերն անդարձՈւ աշխարհից ցուրտ ու մութՀեռանում է անվերադարձՄի արնաքամ ժողովուրդ...»:\nԵրգում էր քամին, հեծկլտում էր խուլ —Նվում էր կարծես մորթվող մի ուլ...\n* * * * * * * * * * * * * * * *\n19\nԵրբ լսում էի այս խուլ երգը ես —Մի վայրկյան միայն մոռացա ասեսԲրդի քարվանը Լեգեոն մեծի, —Բայց երբ որ հանկարծ նրան հիշեցիՍրտիցս կարծես հեռացավ մի ամպԵվ սիրտս լցվեց անհուն բերկրությամբ:\nԴաշտը մի վայրկյան լուսացավ կարծես —Ու սիրտս նորից դադարել ուզեց.Տեսա, որ դաշտում, անտուն, անկրակ,Ձյուների վրա պառկած են նրանք,Ձյուների վրա, և ո՜չ թե հողին,Ձյուների վրա — առանց անկողին...Ու սրտիս զարկով նորից հիշեցիԲրդի քարվանը Լեգեոն մեծի —Ու սիրտս նորից շունչ առավ հանդարտ,— Ախ, նրանց համար փրկություն էր այդ...Եվ ճիշտ որ՝ տեսա՝ վեհանձն, անձնվեր,Ահա անձնուրաց հերոսները մեր,Վեհ գործով տարված, մտազբաղ, լռին,Բուրդ են բաժանում գաղթականներին...Երկնքից իջած մի հրաշք էր այդ.Մի վայրկյան չանցած, կամ մի ակնթարթ,Ես տեսա հանկարծ, որ բոլորն արդենՊատրաստվում են, որ տեղերը հարթենԵվ մոռանալով ձմեռ ու մշուշ —Անկողին մտնեն ու քնեն անուշ...Ու սիրտս ճախրեց, որպես մի թիթեռ.Վայր ընկավ կարծես սրտիցս մի բեռ.Աշխարհը կարծես լույս դարձավ ու փայլ,— Օրհնե՛նք քեզ հավերժ, Լեգեոն եղբայր...Այդ անրջական վայրկյանին ես, ա՛խ,Որբերի քնին շա՜տ էի ուրախ...Շա՜տ էի ուրախ նրանց հանգստին.Ուրախ էի, որ նրանք վերստինԳոնե մի գիշեր քնելու են կուշտ՝Անո՛ւշ մոռացած զրկանք ու կորուստ...Երբ հաջորդ պահուն բախտից խելագարԵս թաց աչքերով նայում էի վար —Դրախտավայել ժպիտը շրթինԺողովուրդը իմ քնել էր արդեն...Ու չկար արդեն ձյուն, ձմեռ ու մուժ.Ժպիտը շրթին քնել էր անուշ,Քնել էր հանգիստ ժողովուրդը խեղճԵվ իր երկնային երազում անվերջՏեսնում էր գուցե նա աշխարհը հին,Երբ երկրի վրա հոգսեր չկային,Երբ մարդը ուներ ժպիտներ ու թևՈւ երգը շրթին ապրում էր թեթև...Նայում էի ես իմ ժողովրդին —Ու դրախտային ժպիտը շրթինԱյնքան քաղցր ու խոր խռմփում էր նա,Որ ես վախեցա... որ էլ չարթնանա...Բայց վախս միայն մի վայրկյան տևեց.Անխուսափ մի միտք սիրտս արևեց.Օ, թո՛ղ չարթնանա, ասացի ես ինձ.Գիշեր է դուրսը մի մահու թախիծ,Գիշեր է դուրսը ու ձմեռ է ցուրտ —Քնի՛ր, օ, քնի՛ր, իմ խեղճ ժողովուրդ...Ժպտում էի ես այդ ակնթարթին —Ու հանգստացած իմ ժողովրդինՆայում էի ես երկնի դրախտիցՈւ լալիս էի անսահման բախտից...Ու լույս էր շուրջս, հրաշք էր կարծես.Հրճվանքից այնպես դողում էի ես,Որ սիրտս կանգնեց ուրախությունից —Եվ ես, քրտնաթոր, արթնացա քնից...Արթնացա տեսա՝ անկողնում եմ — ես...Ու սառ ջուր լցրին իմ գլխին ասես:\nՈւզեցի ճչամ ու կանչեմ մեկին,Ուզեցի սեղմեմ աչքերս կրկին.Գուցե պատահի, որ զարթնումը այսՄի վայրկյան է սուտ, մի տխուր երազ...Ու սիրտս ասաց, որ երկրում իմ ցուրտ,Ուր բուք է, քամի ու գիշեր է մութ —Բոլորը հիմա պառկել են հողին՝Մերկ... գետնի վրա... առանց... անկողին...Ու տիրեց սրտիս անհույս մի հուզում,Կյանքին հավատալ ես չէի ուզում:\nԻնչե՛ր չէի տա ես այն վայրկյանին,Թե երազ դառնար արթնացումը իմ...Եվ ահա հանկարծ վայրկյանին այդ մութՎառվեց իմ սրտում մի կրակ աղոտ.Մի միտք սկսեց իմ սիրտը հուզել —Եվ սկսեցի ես ինձ համոզել.«Մի՞թե չգիտես, ասացի ես ինձ, —Որ չի տարբերվում կյանքը երազից:\nՄիրաժ է կյանքը, երազ ու տեսիլ —Քո այդ երազում դու կյա՜նքն ես տեսել:\nԿյանքը աշխարհում մի երազ է հենց,Օ, ցնդած պոետ Եղիշե Չարենց...»:\n\n1917. XII — 1918.lI\nԷրզրում-Թիֆլիս\nՀԱՏՎԱԾ\n...Օրերը այստեղ են բերել:\nԵվ եսԱյստեղիցԱնցնում եմ՝ տարտամ ու երեր:\n\nՆորիցՔայլերս դարձել են տարտամ:\nՆորի՛ց ծանրացել էՍրտիս մեջ թախիծըԱնկամ:\n\nԳնում եմ,Գնում եմ —Նորից.Գիտեմ, որ անցնում է տարին:\nԳիտեմ, որՆորից ու նորիցՈտքերս առել են քարի՜...\nՈւ շուրջս խավար է:\nՈւ շուրջս մշուշ էՈւ մահ:\n\nԳիշեր է — ու վարըՀիմաԽարխուլ, խուլ ծփում էԽոնավԽորխորատըՀնի.Թափվում է, թափվում էԱրյան պես կարմիր միԳինի...\nՀեյ ո՞ւր եմ հիմա ես —Էս ո՞ւր եմ —Ես ո՞ւր եմՀասել.Եվ ո՞ւր է,Երկի՜ր ի՜մ,Քո հուրը —Փրփուրը —Լուսե:\n\nԷն ո՞վ է սրտին քոԴրել իրԿապարը —Էն ո՞վ է թքել քոՀրին.Հե՛յ ո՞վ է կոփել կուռ,Անդուլ այս խավարը՝Մահե շիրմաքարըԼռին:\n\nԵվ ո՞վ էՏվել քեզԱյս խեղճ հոգնությունը,Այս խեղճ հոգնությունըՀիմա —Երբ քո հոգնությունըՔարի հոգնություն է —Քարի՛ հոգնություն էՈւ մահ:\n\nԻսկ է՞ն, որ թռել ես,ՀոգովՓրփրել ես,Սրտում քո կրել եսՀուրե՛ր ու հուրե՛ր.Հազա՛ր դար քո կամքըԿոփել ու կռել ես —Սրել ես քո կամքըՀրե...\nԻսկ է՞ն որ սրտիս մեջՀազա՛ր դար կրել եմՔո քաղցր գալիքը լուսե. —...Օրերը եկե՛լ են,Օրերը հասե՛լ են, —Ու հուրը դարձել է քո — սև ...\nԵվ ի՞նչը,Էլ ինչըՊիտի փոթորկի քոՀին սիրտը — իմ սիրտը հիմա.Էլ ո՞ւմ եմ նետո՜ւմ եսԱնզոր իմ այս ճիչը,Երկիր իմ, մորմոք իմ ու մահ...\nՄենք, լուռ, շվարե՛լ ենք,ԼույսերսՄարել ենք —Հույսերս էն ո՞ւմ ենք տվել...Եվ ո՞վ մեզ,Էլ ո՞վ մեզ,Էն ո՞վ պիտի տա —Երկի՜ր իմ, թռիչք ու թևեր...\nՍՈՄԱ\n(Նոր վեդյան պոեմ)Սո՜մա, դու վերջի՛ն ազատություն...ՌԻԳ-ՎԵԴԱ\nI\nՈրպես քուրմը Գանգեսի,Կարոտակեզ, սիրակեզ —Կյանքս տվե՛լ եմ լույսիդԵվ երգում եմ քեզ:\nՔե՛զ եմ երգում այս կարմիրԱշխարհում հիմա, —Քե՛զ եմ երգում, քա՛ղցր քույր,Խելա՛գար Սո՜մա:\n\nII\nԴարեր շարունակ, անվերջ, անդադրում,Ու սիրտս — գարուն,Կյանքս երգ շինած՝ քե՛զ էի փնտրումԱյս չար աշխարհում:\n\nՈւ չէի գտնում, Սո՜մա, ո՜չ մի տեղՔո դեմքը հրե, —Բայց ես գիտեի, որ մեռնում է նա,Ով որ քեզ սիրե:\n\nՈւ սիրտս տված մահի անուրջին, —Մա՛հ էի տենչում, —Բայց տեսա հանկարծ քո դեմքը վերջինԱյս աղջամուղջում:\nՔո դեմքը տեսա, որպես սրբազանՄի զոհաբերում.\nՔո դեմքը տեսա աշխարհասասանԱյս հրդեհներում:\n\nԵվ քեզնով հարբած՝ կանչեցի՛ նրանցՀրդեհի պարին, —Եվ կյանքս տվի, պարզ ու սրտաբաց,Վառվող աշխարհին...\nIII\nՍո՛մա, ես գիտեմ՝ մի աղջիկ ես դու,Երկնային մի քույր,Որ տալիս է մեր սուրբ ծաղիկներինԹույն, թախիծ ու բույր:\n\nԵրկնքից իջած քո ցո՜ղն է սերումԲույսերը բոլոր.Քո՜ւյր, ապրում ես դու մեր սուրբ բույսերումՔաղցր ու ահավոր:\n\nՄենք այդ բույսերից խմիչք ենք շինում,Գինի հրակեզ,Եվ այդ սրբազան խմիչքով հարբած —Ցանկանում ենք քեզ:\n\nՎառվում ես, Սո՜մա, մեր երակներումԴու, որպես գինի, —Եվ քեզնով հարբած ուզում ենք մենք էլ,Որ այս աշխարհում քո կամքը լինի...\nIV\nՍո՜մա, օ, Սո՜մա, սրբազան խմիչք,Սրբազան դու սեր,Ոգևորության դու քա՛ղցր գինի,Երկունքի գիշե՛ր:\n\nԱրշալույսների սրբազան արգանդ,Ոգու Կաթն Ծիր.Արևից առաջ դո՜ւ երկնից անցար,Ոսկի փռեցիր:\n\nՕ, սրբազան հա՛րս դու ազատության,Դու — ազատությո՛ւն,Դու — վերջին ցնորք վերջի՛ն քաղցրության,Դու — ոգու խնդում:\n\nԴո՜ւ, որ սրտերում փրփրում ես վառ,Հոսում ես արագ,Ու փրփուր-փրփուր եփվելով սրտումՎառվում ես հանկարծ, դառնում ես կրակ: \n—\nՍո՜մա, օ, Սո՜մա, օրհնվի՛ թող այնՎայրկյանը կարմիր աշխարհում այս չար,Երբ մարդու սրտում առաջին անգամՀրի փոխվեցիր ու Ա՜գնի դարձար...\nՈւ հրդեհ դարձար, ու կրակ, ու հուր,Սրտից ծփալով — անցար աշխարհին.Եվ կյանքը այս չար, այս կյանքը տխուրՀանձնեցիր հրին:\n\nԾփում ես հիմա մարդկանց սրտերումՈւ ողջ աշխարհում հրդեհ ես վառել.Քո՜ւյր, դո՛ւ ես միայն թխպոտ օրերումՄեզ մխիթարել...Վառե՛լ ենք հիմա աշխարհը նորից,Ուխտի ենք ելել խենթ ու խելագար.Օրհնվի՜ թող քո անունը նորից,Որ հուր դարձրեց մեր սրտերը քար:\nՀուրդ մեր սրտում թող սուրբ փրփրի.Խմե՛լ ենք արդեն, ելել ենք պարի,Խառնել ենք իրար հիմա կյանք ու մահ.Բռընկվի՜ր կրկին ու կրկին անգամ,Վառվի՜ր մեր սրտում, ծփա՜ արնաքամ,Խելագա՛ր Սո՜մա...\nV\nՔո՜ւյր, քո գինին մեր սրտերումՄխացել է դա՛ր ու դարե՛ր.Քո՜ւյր, քո գինին մեր սրտերումՔանի՛ ոսկի ջահ է վառել...Քանի՛ ոսկի ջահ է վառելԵրկրի մուժում,Քանի՛ ոսկի ջահ է վառելԿյանքի փոշում:\nԴա՛ր ու դարե՛ր մեր սրտերումՎառվել է վառ,Բայց հրդեհվել չի կամեցելԱշխարհը քար:\n\nՈ՞վ չի տեսել, երբ իջնում է թանձր գիշեր —Շիրիմներից դուրս են թռչում ոսկի լույսեր:\nՓոշիացող ոսկորներից լույս է ծորում.Գինի՜դ է այն, որ չի վառվել մարդու օրում:\nԳինի՜դ է այն, որ զուր հուզվել, բայց չի՜ վառել՝Գինի՜դ է այն, որ մարդ իր հետ վա՜ր է տարել.\nՈւ գիշերի թանձր մթում —Հրե մի սուր —Դուրս է թռչում գերեզմանից՝Վառվում է զուր...Սո՜մա, գինիդ, որով հարբել,Խենթ ենք հիմա —Դա՛ր ու դարե՛ր տվել է մեզԵրկունք ու մահ.Մա՜հ է տվել ու գերեզման,Հող ու անհուն —Որ դուրս թռչի, ազատ վառվի —Գերեզմանում...Ու չէր վառվում դա՛ր ու դարերԱշխարհը քար.Հիմա վառվեց... \nԽե՛նթ ենք մենք էլՈւ խելագար: \n—\nՊա՛ր ենք բռնել խելագար,Հրդեհում ենք ու վառում —Այն ամենը, ի՜նչ որ կարՀազարամյա աշխարհում:\nՈւ արյունը մեր՝ խառնըված հրին՝Վառվում է ագահ, —Ու լույս է տալիս վառվող աշխարհինԴեմքդ հեռակա:\n\nVI\nՈւ դառնում է մեր շուրջպարը արագ,Եվ մեր շուրջպարում — հրդեհի պարումՀեքիա՜թ է կյանքը, ու մարդը — կրակ:\n\nՀրթի՛ռ-հրթի՛ռ վեր են թռչումԿյանքերը մեր կարեվեր,Ու վառվում է աղջամուղջումՈղջակիզվող սիրտը մեր:\n\nԱմբոխները զրահապատԾափ են զարկում ու պարում,Ջա՜հ է դարձել ամեն մի մարդԿրակապատ աշխարհում:\nՈւ պար բռնած ու խելագարԵ՛րգ ենք ասում կրակին —Ու վառվում է աշխարհը քարՄրրիկներում կրակի:\nԿիրակի է կյանքն հիմա —Ջահազարդվա՛ծ, կրակուն —\nՈւ պարում են կյանք ու մահՍո՜մա, քո սուրբ կրակում...\nVII\nՀե՛յ, հեռավոր ընկերներ ու եղբայրներ, —Դուք չե՞ք լսում, ձե՜զ ենք կանչում, —Զվարթ ու սեգ,Եկե՜ք, մտե՜ք շուրջպարը մեր —Եկե՛ք, եկե՛ք:\n\nՕ, կո՛ւյր է նա, ով չի տեսնումԵրկինք հասած կրակը թեժ.Եկե՜ք, եկե՜ք, ով սիրտ ունիՈղջակիզվող ու հրակեզ:\nՈվ որ եկավ — պետք է իր հետՈղջակիզվող մի սիրտ բերի —Եկե՜ք, հսկա պարը մտեքԱշխարհային հրդեհների:\n\nՈւ ծավալվի՜ թողԱշխարհովը մեկ,Հրդեհը մաքրող,Բոցը հրաշեկ:\n\nԿյանքը հնամյա,Որ մխում է զուր —Թող մոխի՜ր դառնաՈւ անցնի իզուր:\n\nՀո՜ւրը թող մնա,Հրդեհը հոգու,Որ հրաշք դառնաՍո՜մա, խոսքը քո:\n\nVIII\nՈւ գալիս են անվե՛րջ, անվե՛րջԱմբոխները ահագին,Որ կյանքը հին ու սնամեջՈղջակիզեն կրակին:\n\nՈւ հուրն ընկած, անդարձ, անել,Այրըվում է կյանքը քար —Ու հրդեհում պար են բռնելԱմբոխները խելագար:\n\nՈւ արյունը մեր, խառնված հրին,Վառվում է հրում՝ զո՜հ է սրբազան —Ու ժպտում է քո դեմքը աշխարհինԱյս հրդեհներում աշխարհասասան...\nIX\n...Թվում է հիմա կյանքը իմ հոգունՄի ոսկի տեսիլ.Ինչ լա՛վ է, Սո՜մա, որ կյանքի հոգունՀիմա՜ եմ հասել.Ինչ լա՛վ է, Սո՜մա, որ քո կրակումՎառվում եմ ես էլ...\nԿվառվեմ հիմա, որպես զոհ կամքիդՈւ զոհաբերում,Եվ եթե մարի հրդեհը այս մեծ,Որ չունի մարում —Դու էլի՜ հազար հրդեհ կվառեսԱյս չար աշխարհում...\nՍո՜մա, սերը քո թույն է ու գինի,Բայց քա՛ղցր է այնքան.Սո՜մա, կաս դու միշտ, բայց անցնում եմ եսՈւ վաղը չկամ.Սո՜մա, աշխարհում թող կամքդ լինիՏիեզերական: \n—\nԿյանքս կմարի՝ հին, չնչին մի կայծՔո ոսկի հրում —Բայց վառվի՛ պիտի սիրտս մոխրացածՔո բոլո՛ր գալիք արշալույսներում...\n1918 հունիս — հուլիսԿարմիր բանակ\nԱՄԲՈԽՆԵՐԸ ԽԵԼԱԳԱՐՎԱԾ\nI\nՀեռո՛ւ, մոտիկ ընկերներին, — աշխարհներին, արևներին,—Հրանման հոգիներին: \n—Բոլո՛ր նրանց, ում որ հոգին վառվում է վառ, —Բոլո՛ր նրանց հոգիներին արևավառ, —Կյանքի՛, մահի՛ այս ամեհի աղջամուղջում՝Ողջակիզվող հոգիներին — ողջո՛ւյն, ողջո՛ւյն: \n—\nII\nԻրիկուն էր, հրակարմիր մի իրիկուն:\nԱրևը, բորբ՝ մայր էր մտնում արևմուտքում:\nԴաշտի վրա փռվել էր մուժ արյունամած՝Թույն էր կարծես՝ բորբ արևի սրտից քամած:\nԱրևը, թեժ՝ մայր էր մտնում արևմուտքում —Ու արյուն էր դաշտի վրա, թո՜ւյն էր թքում:\nՀորիզոնում վառել էր մի կարմիր քուրա —Ու արնավառ փայլ էր փռում դաշտի վրա:\nՈւ արտերը, ալեծածան, վառվել էինԱրեգակի կարմիր փայլով իրիկնային: \n—Դաշտը, անծայր ու անսահման, լայնատարած՝Հրակարմիր տարածվել էր նրանց առաջ:\nԾով էր կարծես, որ սկիզբ ու սահման չունի —Ծով էր կարծես՝ մշուշի մեջ իրիկունի: \n—\nIII\nԱրևի տակ իրիկնային, իրիկնային հրով վառված՝Այդ հին դաշտում կռվում էին ամբոխները խելագարված:\nՔաղաքներից ու գյուղերից, ստեպներից հեռու ու մոտ՝Եկել էին նրանք նորից՝ հուսավառված ու կրակոտ:\nՈվ քաղաքից էր հեռացել — նա թողել էր մշուշը ծեր, —Մշուշը, որ կյանքի վրա մխաշաղախ ամպ էր դարձել:\nՈվ եկել էր գյուղից հեռու — նա թողել էր հողը խոնավ,Որի վրա կյանքը հլու ո՜չ մի ոսկի հասկ չծնավ:\nՈվ եկել էր ստեպներից, նա թողել էր անծայրածիրԼայնությունը հորիզոնի, որ իր համար բանտ էր դարձել:\nՈվ քաղաքից էր հեռավոր, ուր մառախուղ էր անորոշ՝Նա բերել էր թոքախտավոր սիրտը, որպես կարմիր դրոշ: \n—Ով եկել էր, թողած հեռուն անծայրածիր մութը գյուղի՝Բերել էր իր մկաններում բեղմնավորված ուժը հողի:\nՈվ եկել էր ստեպներից, ուր ապրում էր որպես գերի —Բերել էր իր լուրթ աչքերում լայնությունը ստեպների...Ըմբոստացած, խելագարված, չտանելով հին կյանքը էլ՝Անծիր դաշտում այդ հավաքված՝ նրանք կռվի էին ելել:\n\nIV\nՄայր էր մտնում իրիկնային արևը՝ թեժ լույսով վառված: \n—Ու երգելով կռվում էին ամբոխները խելագարված: \n—Դաշտն էր դեմը՝ փռված էր նա շառագունված ու արևուն, —Ու հետևում, ճամփի վրա հսկա քաղաքն էր երևում: \n—Ծո՛ւյլ նազանքով, իրիկնային արևի տակ անփույթ փռված՝Պսպղում էր քաղաքը հին՝ հազարերանգ մի զանգըված:\nՀեռո՜ւ, հեռո՛ւ, անծայր ու լայն, տարածվել էր քաղաքը հին —Լողանում էր կարծես մարմանդ մշուշի մեջ իրիկնային:\nՀաղթ շենքերը, բարձր ցցված, կարծես կախված կարմիր օդում՝Հետըզհետե մթնում էին, անգունանում ու աղոտում:\nՀեռու հրով միայն վառված պատուհանները ապակիՓայլում էին արյունամած վերջին հրին արեգակի.Արևի դեմ փայլում էին հրաբոսոր՝Բռընկվել էր նրանց սրտում տագնապը սուր...Եվ երկընքի սիրտը մխված բևեռների պես արնաքամ՝Փայլում էին արյունամած ծխնելույզներն հսկայական:\nԾուխ չէր ելնում նրանց փողից՝ չէին փնչում երկինքն ի վեր.Չէր կարծրանում նրանց ծուխից իրիկնային երկինքը էլ: \n—Լոկ մշուշը իրիկնային թանձրանում էր հետզհետե —Ու մշուշում կորչում էին ծխնելույզները երկաթե: \n—\nV\nԻսկ քաղաքից դեպի հարավ՝ ահատեսիլ ու հաղթական՝Երևում էր երկաթուղու կայարանը հսկայական:\nԼսվում էր մերթ շոգեկառքի սուլոցը սուր հեռու մուժում —Մորթում էին կարծես այնտեղ խելագարված մի անասուն...Ճչում էր սուր, հուսակտուր, ու հուսահատ ձայնը նրա,Որպես անդարձ մահի մի լուր տարածվում էր դաշտի վրա: \n—Ցրված էր նա, կայարանը, հսկա ու հաղթ, նրանց առաջ: \n—Ու հանգույցից կայարանի, դաշտովը մեկ լայնատարած՝Դեպի հյուսիս, դեպի հարավ, ու արևմուտք, ու արևելք —Ուղիները երկաթագիծ ձգվել էին ամենուրեք: \n—Երակների պես երկաթե քաղաքամոտ կայարանիցՀեռո՛ւ, հեռո՛ւ ձգվել էին ուղիները երկաթագիծ:\nԵրակների պես երկաթե՝ ամուր գրկած կուրծքը հողի՝Սեղմըվելով հետզհետե՝ փախչում էին գաղտագողի...Ու ցցված էր ուղիների խաչակնքման սեղմ հանգույցում —Կայարանը, որպես մի հարց, որպես հսկա մի քարացում:\nՈւղիների ճամփամիջում հանգույց էր նա կարծես կապված —Ու անզիջում կռվում էին ամբոխները խելագարված:\nԿարծես նետված մի հաղթ ձեռքով՝ աշխարհային կամքին հլու՝Գնո՛ւմ էին կռվո՛վ, երգո՛վ կայարանը գրավելու: \n—\nVI\nԿռվում էին: \nՍուրում էր մի իրիկնային մարմանդ քամի:\nԴեմը քաղաքն էր տարածվել՝ հազարամյա մի թշնամի:\nՍֆինքսի պես հսկայական, շեկ ծծերը դրած հողին՝Նա կտրել էր արևակամ ամբոխների կարմիր ուղին: \n—Ու կայարանը՝ հաղթանդամ իրիկնային կարմիր մուժում,Հաղթ նստել էր նրա առաջ, որպես նրան հսկող մի շուն:\nՀաղթ նստել էր նրա առաջ ու տիրուհու կամքին գերի՝Երթն էր հսկում գետնատարած, երկաթագիծ ուղիների:\nՈւ գծերի մոտ երկաթե, դեպի հյուսիս, դեպի առաջ՝Ձգվել էին ալիքաձև խրամատներ գետնատարած:\nԹշնամին էր պահվել նրանց ալիքաձև գետնափորումՈւ մատներով արյունոտած դեմը փռված դաշտն էր փորում:\nՄտել էր ջերմ կուրծքը հողի՜, հողի սրտում դարան մտած՝Կրակում էր գաղտագողի, նենգ ձեռքերով արյունոտած:\nԿռվում էին՝ մոտենալով, մոտենալով հետզհետե:\nՊայթում էին զրընգալով հրանոթները երկաթե: \n—Ե՜րգ էր կարծես կռիվը այդ, որ զնգում էր մայրամուտում.Նայես՝ թռավ մի հրանոթ ու թունդ պայթեց խրամատում...\nVII\nԿռվում էին, ու կռվելով անցնում էին նրանք առաջ:\nՈւ դաշտերում իրիկնային մա՛հն էր քրքջում համատարած:\nԵրգում էր նա՝ երգը խառնած հրանոթի զրնգունին, —Անցնում էին նրանք առաջ ու կրակված կռվում էին:\nԵ՜րգ էր սիրտը ամեն մեկի, երգ էր հայացքը կրակոտ.Վառվում էր սիրտը ամենքի, որպես կարմիր մի առավոտ:\nԵ՜րգ էր կարծես արևը հին՝ իրիկնային լույսով վառված —Եվ երգելով կռվում էին ամբոխները խելագարված...\nVIII\nԵվ երգում էր մեկը՝ հզոր, հուժկու ձայնով ահեղագոչ,Գո՛վքն էր երգում կռվի ելած, արիացած իր ընկերոջ: \n—Որպես բազե՝ երգը նրա սլանում էր հեռո՛ւ, հեռո՛ւ —Եվ երգելով կռվում էր նա՝ լուսաժպիտ ու ահարկու:\nԵրգում էր նա: \nՄայր էր մտնում արևը հին՝ կարմիր քուրա:\nԵվ դաշտերում իրիկնային — զանգ էր կարծես ձայնը նրա:\nԶա՛նգ էր կարծես, զանգում էր զիլ, որ ողջ աշխարհը իմանա —Բորբ կարոտով անծայրածիր, կրակելով երգում էր նա: \n—\nIX\n«...Ստեպներից, անտառներից, քաղաքներից հեռու ու մոտ —Մենք մեր սիրտն ենք բերել նորից՝ հուսավառված ու կրակոտ:\nԱյստեղ հիմա կռիվ է, մահ, ու աղջամուղջ է անորոշ, —Մենք մեր սիրտն ենք պարզել հիմա — մահի հանդեպ՝ կարմիր դրոշ:\nԱրյունաքամ մա՜յր է մտնում հազարամյա արևը հին.Արյունավառ ժպտում է մեզ այս աշխարհը իրիկնային...Ու խնդասիրտ կռվում ենք մենք, ե՛րգ ենք ասում կռվում հիմի.Կուրծք է տվել աշխարհը ողջ՝ հազարամյա մի թշնամի...Բայց անվհատ կռվում ենք մենք, ու մահը՝ սեգ ժպտում է մեզ —Շատերս, ախ, պիտի զոհենք սրտերը մեր կարոտակեզ: \n—Անողո՜ք է երթը այս սեգ, ինչպես կարմիր կարոտը մեր —Կրակեցե՜ք, կրակեցե՜ք, խելագարված իմ ընկերներ...»:\n\nX\n...Մայր էր մտնում իրիկնային արևը՝ թեժ լույսով վառված:\nՈւ անվհատ կռվում էին ամբոխները խելագարված:\nԱչքերի մեջ՝ կարմիր մի հուր, ու սրտերում — կարմիր կրակ՝Վերջին թափով մի ամրակուռ՝ անգայթ կռվում էին նրանք:\nԽենթ երգելով, կրակելով նրանք անցնում էին առաջ —Ու թշնամին փախուստ տվեց՝ ահաբեկված ու վտարված: \n—Մութ էր արդեն, մայր էր մտել արեգակի շողը վերջին,Երբ գրոհով մի անվեհեր կայարանը գրավեցին...\nXI\nՄութ է հիմա: \nԳիշերը, խոր, իջել է վար:\nՄութ է հիմա, թանձր խավար:\nԵրկաթուղու կայարանում, ուր ո՜չ մի լույս չկա վառված,Խռնվել են հազարանուն ամբոխները խելագարված: \n—Գիշերի մեջ չեն երևում հաղթ կամարները երկաթե՝Լույս չեն վառել կայարանում, որ թշնամին չնկատե:\nՍպասում են՝ աչքերն հառած խավարամած հեռուներին՝Մութը իջավ համատարած, մինչ կայարանը վերցրին: \n—Սպասում են, որ մինչև լույս գոնե մի քիչ հանգստանանՈւ առավոտ դուրս գան նորից ու քաղաքի վրա գնան:\nԱչքերն հառած թանձր մութին, սրտատրոփ, անապաքեն՝Սպասում են առավոտին, որ կռիվը շարունակեն:\nՄի քիչ առաջ, արյունաքամ, երբ դեռ դաշտում կռվում էին —Մո՛տ էր թվում քաղաքն այնքան երկաթուղու կայարանին...Եկան իրենք, կռվով, երգով գրավեցին կայանը մեծ —Իսկ թշնամին փախուստ տվեց ու քաղաքում պատսպարվեց:\nՍպասում են իրենք հիմա, որ մինչև լույս հանգստանան —Ու առավոտ դուրս գան նորից և քաղաքի վրա գնան:\n\nXII\nՈւ մթի մեջ հազարամյա, գիշերի մեջ խորը, անհուն՝Խռնվել են նրանք ահա երկաթուղու կայարանում:\nԴաշտն է դեմը, խավարակուռ ձգված է նա:\nՉկա մի ձայն, չկա քամի, մութ է հիմա:\nԴաշտն է դեմը՝ անծիր, անծայր մի զանգված խավարամութ,Ուր նստել է անաչք, անլույս, խորհրդավոր կասկածը մութ:\nՇնթռկել է, որպես մի շուն, ու խավարն է հսկում հիմի, —Շնթռկել է թանձր մուժում, որպես անտես մի թշնամի:\nՄութ նստել է կասկածը հին ու աչքերով խավարամածՆայում է նա կայարանին, որ կանգնած է իրա դիմաց:\nՇարժըվում է մութը կարծես ու խավարով իր աչքերի —Նայում է նա լուրթ աչքերին խելագարված ամբոխների: \n—Ու տագնապով անլըռելի, հայացքներով անթարթ լարված՝Նայում են մութ հեռուներին ամբոխները խելագարված:\nԼուրթ աչքերով խորը, տխուր — մո՜ւթն են դիտում նրանք անհուն —Ու դժժում է աղմուկը խուլ գիշերային կայարանում...\nXIII\nՀոծ բանակով հսկայական կայարանի դեմ խռնված՝Լուրթ աչքերով արևակամ — դաշտն են դիտում խավարամած:\nՄո՜ւթ է դեմը, ու խավարում, որ բացվել է, որպես անդունդ՝Երևում է հեռո՛ւ-հեռո՛ւն կարմիր լույսով վառվող մի գունդ:\nԱչքերի դեմ մթակալված, հայացքների դեմ ակընդետ —Հեռու մթում լույսն այդ վառված գո՜ւնդ է թվում, կարմիր մի կետ:\nԳիշերի մեջ — կարմի՛ր, կարմի՛ր, տագնապալից վառվում է նա՝Գիշերի մեջ վառել են, որ զորքը պատրաստ, արթուն մնա:\nԱնծայրածիր մթում հեռվի կարծես կարմիր գլուխ է շան —Վառել են այն, որպես կռվի ու տագնապի ազդանշան:\n— Քաղաքն է այն հազարամյա, ուր տագնապ ու տենդ կա հիմի:\nՊահվել է նա, որպես վախից խելագարված մի թշնամի:\nՈւ կրակը այդ կարմրակեզ — ահանշան ու վիթխարի —Մի արնագույն կետ է կարծես ուղեղի մեջ խելագարի:\nԲռնըկվել է հույսով հետին, հոգեվարքի տենդով վառված —Ու նայում են կարմիր կետին ամբոխները խելագարված...\nXIV\nԳիշերի դեմ խավարամած, աչքերն հառած կարմիր կետին՝Ամբոխները խելագարված սպասում են առավոտին:\nՈւ վառվում է խավարակուռ հոգիներում նրանց անգայթԿետը այդ մուգ, որպես հեռու, հրաբոսոր մի ճառագայթ:\nՍուր մխվել է նրանց սրտում, որպես մի թեժ, կարմիր բևեռ —Թույն է լցնում ու բորբոքում ու երազներ աշխարհավեր...Աղմըկում է նրանց սրտում մորմոքը հին, հազարամյա —Տենդ է սփռում ու խլրտում նրանց անգայթ սրտում հիմա:\nԼուրթ աչքերում փայլում է վառ արյունամած մի ցանկություն —Ու աչքերը միլիոնավոր թո՜ւյն են թքում, արյուն ու թույն:\nԲարձրանում է նրանց սրտից տարիների մաղձը աղի —Ու վառվում է լուրթ աչքերում՝ արյունալից ու կատաղի:\nՈւ աչքերը արյունամած անթարթ հառած կարմիր կետին՝Ամբոխները խելագարված սպասում են առավոտին:\n\nXV\n...Գիշերի՛ դեմ գիշեր է մութ խավարամած նրանց հոգին,Որ կարոտով մի կրակոտ սպասում է առավոտին:\nԽավար է մեծ սիրտը նոցա, բայց խավարում անծայրածիր —Երկինքնե՛ր կան կապուտաչյա, հորիզոննե՛ր՝ անծա՛յր, անծի՛ր:\nՈւ աչքերում նրանց կապույտ, ուր իջել է գիշերը մութ —Հազա՛ր բողբոջ կա կրակոտ, ու արշալույս, ու առավոտ:\nՆրանց ձգված մկաններում ո՜ւժն է նստել խոնավ հողի, —Եթե ուզեն՝ արևներին նոր տե՜մպ կըտան ու նոր ուղի...Եթե ուզեն՝ արեգակնե՜ր կշպրտեն երկինքն ի վեր.Եթե ուզեն՝ վա՜ր կըբերեն երկինքներից արեգակներ...Եթե ուզեն՝ կամքով արի ու աշխարհի հրով վառված —Ինչե՛ր միայն չեն կատարի ամբոխները խելագարված...\nXVI\nՈւ հոսում է գիշերը մութ, մոտենում է առավոտին:\nՀոսում է պաղ ու անօգուտ սպասումի ժամը հետին:\nԴաշտից ահա սուրում է զով, մարմանդ քամին առավոտի —Ու վառվում է վերջին լույսով կրակը այն կարմիր կետի:\nՆոսրանում է խավարն ահա, գունատվում է հետզհետե —Ճեղքում է մութն արևելքում հսկայական, հրե մի թև:\nՈւ սուրում է հեռուներից առավոտվա կիսամթում —Մարմա՛նդ, մարմա՛նդ, բուրումնալից, գարնանային մի թարմություն:\nՇարժըվում է խավարը թեն ու հեռևում խավարամածԵրևում է քաղաքն արդեն՝ մութ, անորոշ մի զանգըված:\nՀաղթ շենքերի պատերը հաղթ որոշվում են հետզհետե,Երևում են ահա հպարտ ծխնելույզները երկաթե...Ու բորբ սրտում ամբոխների թո՜ւնդ է առնում կարոտը վառ,Երկինքներում լուրթ աչքերի վառվում է տենդը հոգեվար...Բո՜րբ աչքերով նայում են մեծ, խավարակուռ զանգըվածին —Ու վառվում է սիրտը նրանց, որպես հրդեհ արեգնածին...— Պիտի երթան առա՛ջ հիմա, պիտի առնեն քաղաքը մեծ,Պիտի թափե՜ն նրա վրա հազարամյա մաղձը իրենց:\nՔանդե՛ն պիտի ու ավերեն, տեղը փոշի՛ պիտի փռեն —Հազարամյա քաղաքը այդ քանդե՛ն պիտի ու ավերեն: \n—Այրե՛ն պիտի, խելագարված պիտի պարե՛ն հրդեհներում,Ու կարմրավառ կրակ ու կայծ պիտի փռեն երկրի հեռուն: \n—Ու մնացած մոխիրը ձիգ պիտի այրե՛ն նրանք նորից,Որ կյանքը հին, որպես փյունիկ չբարձրանա՛ մոխիրներից...Քամո՛ւն տալով մոխիրը այն, որ տանի ու ետ չբերի —Դեպի հեռո՛ւն պիտի երթան դեռ չծնված արևների...\nXVII\n...Լուսաբացին, երբ կարմրածուփ հորիզոնում հրաշուշանԿարմիր վառվեց արևը բորբ, որպես կռվի ազդանշան,Երբ բռնկվեց արևելքում արևը՝ նոր լույսով վառված —Դո՛ւրս նետվեցին կայարանից ամբոխները խելագարված...Դեմը դաշտն էր անծայրածիր, ուր մշուշ էր արևագույն,Ու մշուշում շոգիացող, առավոտի մարմանդ միգում,Կրկեսի պես մի վիթխարի, խայտաբղետ, խայտանկար —Եզերքի մոտ ճանապարհի երևում էր քաղաքը քար...Աչքերն հառած հեռո՛ւ-հեռո՛ւն կարմիր վառվող արեգակին՝Արևավառ հեռուներում նրանք կռվում էին կրկին.Հոծ խմբերով հազարանուն, արեգակի հրով վառված՝Դեպի Արև՛ն էին գնում ամբոխները խելագարված...\n* * * * * * * * * * * * * * * * * * *\n* * * * * * * * * * * * * * * * * * *\n1918, հուլիս\nԲՈԼՈՐԻՆ, ԲՈԼՈՐԻՆ. ԲՈԼՈՐԻՆ\n(Երեք ռադիոպոեմ)\nՆԱԻՐԻ ԵՐԿՐԻՑ\nԵկել — երկաթե երգ եմ ձեզ ասումԵս — կարմիր պոետ — Եղիշե Չարենց:\nԵ՜ս եմ՝ նաիրցի մի հսկա պոետ —Եկել եմ ահա դարերի հեռուՈւ հին մշուշից —Մշուշի միջից անթիվ դարերի.Եկել եմ ահա ու կանգնել եմ սեգ,Եվ երգ եմ ասում հիմա բոլորիդ —Երկաթե մի երգ:\n\nՈտքերս, ամուր, հողի մեջ մխած,Գլուխս աստղերում,Անսասան, հաստատ կանգնած հողմայինՕրերի հրում —Իմ հավերժատես, պայծառ աչքերովՆայում եմ հեռուն:\n\nԴեմս — հողմակոծ աշխարհն է անծայր,Հեռո՛ւ ու հեռո՛ւ, —Շաչում է, զնգում, ահեղ ու պայծառ —Բոսո՛ր հողմերում:\nԳլխիս վրայովԹռչում են, շաչում օրերը արագ,Հողմերի նման հավիտենությանԾեծում են կուրծքս վիթխարի թափով, —Ծեծում են կուրծքս, շաչում ու իրենցԵրկաթ թևերով թռչում են հեռու —Ու հեռուներում ոռնում են անտես,Ոհմակների պես քաղցած գայլերի,Որ գազազել ու շշմել են ասեսՀողմերում հրի:\n\n\n\n\n\n\nՈւ կանգնել եմ ես՝Ոտքերս ամուր հողի մեջ մխածՈւ գլուխս տո՛թ խառնարաններումԱնցած ու գալիք անթի՛վ օրերի: \n—Ու կանգնել եմ ես՝Լեռների վրա իմ ավեր երկրի,Կանգնել եմ հաստատ ու երգ եմ ասումԽնդասիրտ, արի,Եվ նետում եմ իմ երգը հողմաձայնԺողովուրդներին բոլո՛ր կողմերի —Բոլո՛ր կողմերում տառապող մարդուն:\nԵվ ասում եմ ես.— Եկե՛լ եմ ահա.Եկե՛լ, հասել եմ դարերի մուժից,Անբոց մշուշից հեռու դարերի —Եվ բերել եմ ձեզ, կարմիր ձեր երթին,Սի՜րտը Նաիրի...Բերե՜լ եմ կարմիր սիրտը Նաի՜րիՁեր կարմիր հրին — կարմիր ողջակեզ.Եվ ասում եմ եսԺողովուրդներին բոլո՛ր կողմերի,Բոլո՛ր կողմերում տառապող մարդուն.— Լսե՛ք, հե՛յ, լսե՛ք, —Բոլոր կողմերում տառապող մարդիկ,Բանվորներ արի — բոլոր կողմերի,Եվ գյուղացիներ, զինվորներ բոլորՌազմադաշտերից տուն դարձող արդեն. —Լսե՜ք, հե՛յ, լսե՜ք.Դուք, որ հաղթակամԵլե՛լ եք արդեն ու կռվով ըմբոստ,Շաչող, շառաչող օրերի միջովԳնում եք դեպի Կարմիր Ապագան —Լսե՛ք, հե՛յ, լսե՛ք, իմ ողջույնը սեգՈւ եղբայրական...\nՆաիրի երկրից — իմ ողջույնը ձեզ.Ձեր կարմիր հրին — Նաիրի կարմիրՍիրտը — ողջակեզ:\n\nՈ՞վ գիտե արդյոք՝Բերե՞լ է մեկը այսօր աշխարհումԽառնելու ձեր մեծ ու հզոր երգինՄի երգ — ավելի՜ ըմբոստ ու արի,Քան իմ երգը մեծ — երգը Նաիրի...\nՈ՞վ գիտե արդյոք՝Բերե՞լ է մեկը այսօր աշխարհումԽառնելու հզոր, բոսոր ձեր սրտինՄի սիրտ — ավելի՜ ըմբոստ ու արի,Քան իմ սիրտը թեժ — սիրտը Նաիրի:\n\nԵվ ո՞վ, ո՞վ կասի՝Նետե՞լ է արդյոք մեկը աշխարհումԱյսօրվա կարմի՜ր, կարմիր ձեր երթինՈղջույն — ավելի՜ առնական, արի,Քան ողջույնը քո, երկիր արնաքամ,Կարմի՜ր Նաիրի...\n* * * * * * * * * * * * *\nԾաղկի պես կարմիր, հրասիրտ, զվարթ,Բացվել է այսօր սիրտս նաիրյանԱշխարհի սրտում —Թեժ, կարմիր սրտում վառվող աշխարհի:\nԻմ հազա՛ր անգամ ու հազա՛ր սրովԱրնոտած, խոցված սիրտը նաիրյանԲացվել է այսօր աշխարհի սրտում.Հուզում է հոգիս անհուն մի խնդում,Խնդում մի հրե —Եվ երգում եմ ես, ահե՛ղ ու պայծառ,Քո էն երգը մեծ, տիեզերական,Երկի՜ր Նաիրի...Երգում եմ հիմա քո երգը էն մեծ,Որ սրտիս տվեց տառապանքը քո,Քո աշխատունակ, հաղթ ժողովրդիՏառապանքը մեծ:\n\nԵ՜ս — ե՜ս եմ նորից. —Դարերից եկած անհո՛ւն մի պոետ —Եղիշե Չարենց —Նաիրի երկի՜ր, քո երգիչը վառ,Օրհներգուն պայծառՈւ զավակը մեծ...\nԵ՜ս — ե՜ս եմ նորից, —Ոսկի երակը հնամյա ցեղիս,Իմ ջլաբազուկ, հաղթ ժողովրդիՕղակը վերջին,Տվել եմ սիրտս գալիք օրերիԵրկաթե երգին,Կապել եմ կյանքս Գալիքի հետ վառ —Եվ կրում եմ իմ մեծ, հսկա սրտում —Մի երկաթակուռ, նո՛ր, հզո՛ր աշխարհ:\n\nՈւ կանգնել եմ ես, հզոր ու հաստատ,Լեռների վրա քո հավերժաձյուն —Կանգնել եմ, պայծառ, ու շուրջս հիմաԳալիքի կարմիր թևերն են շաչում —Եվ կարծրանում ու պնդվում է հոգիսՆրանց շառաչում:\n\nՈւ հպարտ եմ եu, հպա՛րտ է ու խենթՔո կարմիր հրով լցված իմ հոգին.Հպարտ եմ, որ ես — անհուն մի պոետ,Ձայնով խնդագին —Խառնում եմ այս նո՛ր, հզոր ե՛րգը քո —Բոլորի՛ երգին...\nԴԵՊԻ ԱՊԱԳԱՆ\nԼցված է անհուն իմ հոգին հիմաՇփոթ երգերով ու աղմուկներով.Լցված է սիրտը իմ՝ էլեկտրականԲորբ հոսանքներով:\n\nՌադիո-կայան է իմ հոգին հիմաԱմբո՜ղջ աշխարհի ու մարդկանց հանդեպ,Ու բա՛րձր է, բա՛րձր է կայանն իմ հոգու՝Մասիսի նման բարձր է ու հաստատ —Հզո՜ր, ահարկո՜ւ:\n\nՕրերում այս վառ, հողմավար, շփոթ —Հեռու ու մոտիկ միլիոն սրտերիԵ՛րգն է վիճակվել ինձ երգել այսօր.Իմ բազմամիլիոն, բյուր ընկերներիԽինդը այսօրվա ու թռիչքը մեծ —Գալիք օրերին նետե՜լն է երգիսՎիճակվել այսօր:\n\nԱհա՜ թե ինչո՜ւ է երգս հաղթական,Ահա թե ինչու է իմ ձայնն այսօրՀավերժի նման համա՛ռ ու հաստա՜ տ:\n\nԱհա թե ինչուՎիթխարահսկա, որպես էյֆելյանԱշտարակը մեծ,Անցած ու գալիք դարերի շեմքինՀզոր, բարձրաբերձ՝Կանգնել եմ ամբողջ հասակովս մեկԵվ երգում եմ ես:\nԵվ հոգիս հիմա՝ ռադիո-կայան՝Իր հրակարմիր երգն է ուղարկումՀեռո՛ւ ու հեռո՛ւ, —Բոլո՜ր սրտերին, որ ապրում են, կանԲոլո՜ր կողմերում:\n\nԵրգում է հոգիս, հրեղեն հնչում:\nԳիտեմ՝ այսօրվա իմ երգի առաջ —Իմ հոգու կարմիր կայծերի հանդեպ —Ռադիո-կայան է ամեն մի հոգի,Ո՜ւր էլ նա լինի. —Ամե՜ն մի հոգի, որ ապրում է, կաԵվ կրում է իր թևերի վրաՆո՜ւյն խորհուրդը մեծ, խորհուրդը հսկաՕրերի այս վառ, —Այս վառ օրերի խորհուրդը պայծառ:\nԱմե՜ն մի հոգի,Որ իր երկաթե թևերով այսօրԶնգում է, շաչում —Եվ փնտրում է նո՛ր հանգիստ ու օրորՄիլիո՜ն թևերի ըմբոստ շառաչում...\nԳիտե՞ք, որ հիմաԱյստեղ — Նաիրի իմ երկրում ավերՈւ հեռու-հեռուն —Կարմիր Մոսկովում,Տիբեթում դեղին,Սան-Ֆրանցիսկոյում, Լոնդոնում հսկաՈւ Սինգապուրո՜ւմ —Բոլո՜ր վայրերում, բոլո՜ր կողմերումԱշխարհը մի նո՛ր երգով է հղի:\n\nՀե՛յ, հեռու-մոտիկՀանքահորերում,Գործարաններում,Լայն ստեպներում ու անտառներում —Բոլո՜ր վայրերում, բոլո՜ր կողմերում,Երկաթի՜, բրոնզի՜, հողի՜ ու հանքիԵրգով օրորված իմ բյո՜ւր եղբայրներ,Ո՞վ ունի այսօր կամքը մեր հրե,Ուժը մեր բոսորՈւ վառ բախտը մերՏիեզերական:\n\nՈ՞վ ունի այսօր...\nՄե՛նք ենք, որ նո՛ր ենք, հազա՛ր ենք ու բյո՜ւր:\nԵրկաթե հսկա մի դիսկի նմանԲյո՜ւր եղբայրների կամքը մեր արի,Տիեզերական —Նետե՜լ ենք արդեն թափով վիթխարիԴեպի հողմերը գալիք օրերի,Դեպի — Ապագան...\nԲՐՈՆԶԵ ԹԵՎԵՐԸ ԿԱՐՄԻՐ ԳԱԼԻՔԻ\nՇաչում է աշխարհը, զնգում է հիմա,Շաչում ու զնգում են աշխարհի վրաԲրոնզե թևերը Կարմիր Գալիքի:\n\nՈրպես երկաթե մի մրրկահավ՝Թռչում է կարմիր մեր կամքը հիմաԱշխարհի հեռուն —Ու շաչում է հաղթ, երկաթ թևերովՀեռու ու մոտիկ ռազմադաշտերում:\n\nՓողփողում է վառ արևի առաջՄեր կամքը հիմա, որպես վիթխարիՄի կարմիր դրոշ,Որի արնագույն, կարմրավառ փայլիցՀնավանդ, զազիր քաղաքները քար,Ցուլերի նման վիթխարահսկա,Վախից խելագար,Կանգնում են հետին ոտքերի վրա.Փորում են հողը ոտքերի տակիՈւ սարսափահարԻրենց վայրենի վա՜խն են մռնչումԱշխարհովը մեկ —Վա՜խը վայրենի, որ հնչում է մերԲոսոր սրտերում, որպես հաղթությանՈւ փառքի մի երգ:\n\nՕ, բառաչը այդ խելագար վախի,Օ, սարսափահար ճիչը հոգեվարՈւ տագնապը սուր՝Հին, հազարամյա, քա՛ր քաղաքներիՏագնապը զազիր...Օ՛, սարսափը այդ հուսահատական,Մեռնող ցուլերի բառա՜չը վերջինԿրկեսների մեջ հսկավիթխարի, —О՛, սարսափը այդ նրանց հուսահատ,Որ մեր սրտերում, կրծքերում երկաթՓոխվում է կարմիր, խնդացող հրի...\nՃչում են հիմաԹերթերը բոլոր մայթերի վրա,Հաղթ կայանները ռադիո-գրի,Գոց, զրահապատ գնացքներն շտապՈւ շչակները գործարանների,Սավառնակների թևերը շաչող,Աղմուկը մաշվող ավտոշիների,Թնդանոթների ամբոխները ծույլ,Որ հիմա արնոտ ռազմադաշտերից,Գործադուլ արած բանվորների պեսՏուն են շտապում քայլերով տարտամ, —Ֆանտաստիկական, ահե՜ղ առօրյանՃչում է հիմաՆրանց անամոք, նրանց հոգեվարՏագնապի նման հուսահատական,Ճչում է խռպոտ իր ձայնով վերջին —Ու հասնում է այդ ճիչը հուսահատԼոնդոնից — Փարիզ — Ցեյլոն — Հնդուչին...\nՁգվել են ցանցեր,Երկաթե անտես ցանցեր ու ցանցերԱշխարհում անծիր, —Սրտից սիրտ հիմա, քաղաքից քաղաք —Վառ, կարմիր ցանցեր...Մեր կա՜մքն է այդպես հզոր շղթայելԱշխարհը համակ, —Մեր կամքը՝ թռչող, որպես փոթորիկ,Ու տոկուն, համառ, որպես ժամանակ: \n—\nԵս՜ եմ — եղբայրս — ընկերս — о՛, ո՜չ.Կա՜մքը իմ, կա՜մքը քո — ու էլի՜, էլի՜Կամքեր նույնազոր — հազար ու հազար:\nՈւ էլի՜, էլի՜,Ու էլի՜, էլի՜,—Զգո՞ւմ ես՝ հոգիս, հոգիդ ու նրա —Հեռու, անծանոթ ընկերոջ հոգին —Նո՜ւյն արեգնական խորհրդով է լի:\nՈւ էլի՜, էլի՜,Ու էլի,՜ էլի՜,—Ամե՜ն տեղ հիմա, բոլո՜ր կողմերում՝Մոսկովից — Փարիզ, Լոնդոնից — Հռոմ...\nՄինչև — Հնդուչին...\nԹնդանոթների բառաչը վերջին:\nՏանկերը արնոտ ռազմադաշտերում՝Կետերի նման երկաթազրահ...Գնդացիրների ծարավը ագահ,Գործարանների շչակները լուռ...Օրերը՝ երկաթ ու պղինձ հագածՍավառնակների նման ռմբաձիգ —Օրերը, որ թեժ ռումբեր են նետումԵվ թռչում են —Ո՞ւր...\nԱնծի՛ր դաշտերում — բանակներ կարմիր:\nՔաղաքներ մեռնող ու գյուղեր անմարդ:\nՕրերի միգում — տագնապ ու գրգիռ:\nՈսկի ու բռունցք, արյուն ու երկաթ:\nՈւ տագնապը մութ, անկուշտ ու ագահ,Հրեշի նման դեղին, հազարաչ, —Ու բազմամրրիկ աշխարհի վրա —Բրոնզե կարմիր թևերի շառաչ:\nՈւ երգը իմ նոր պիտի ավետիՎաղը աշխարհին առաջին անգամԹռիչքի՜ մասին անկուշտ կարոտիՄեր հավերժական:\nԵվ նրանք, որ դեռ աշխարհում չկան,Որ դեռ նոր պիտի ապրեն աշխարհում,Դեռ նոր պիտի գան, —Կարո՞ղ են, թող մեր թռիչքն այսօրվաԱնձկորեն չըզգան...\nՆրա՜նք, որ պիտի ապրեն աշխարհումԿարմիր Ապագան:\n\nՆրանք, որ դեռ նո՛ր, դեռ նո՛ր պիտի գան...\n1920, V\nԵՐԳ ԺՈՂՈՎՐԴԻ ՄԱՍԻՆ\n(Ագիտ-պոեմ ժողովրդի համար)\nI\nԵրկիրը մե՛ծ էր ու լայն: \n— Տափաստաններ ընդարձակ,Անծայրածիր հովիտներ ու ստեպներ հեռանիստ,Հորիզոնից-հորիզոն ձյունե դաշտեր սպիտակ,Լա՛յն երկնքի տակ փռված գյուղեր անդորր ու հանգիստ:\nՄե՛ծ էր երկիրն հյուսիսի վերի ծովից մինչ հարավ,Ու արևի մի ծագից մինչ մյուս ծագն արևի:\nՆստել էր էդ ընդարձակ երկրի մեջ ցարն անիրավՈւ իշխում էր սանձարձակ, որպես դաժան թշնամի:\nԽեղճ էր ապրում ժողովուրդն հազարբարիք երկրի էդ՝Ճորտ էր, գերի, հողազուրկ՝ աշխատում էր, աշխատում,Բայց մնում էր անոթի ու ապրում էր անհեթեթ,Անիմաստ կյանք մի դժվար, որպես լծկան անասուն:\nՆստել էին էդ անբախտ ժողովրդի շլինքինԳոռ իշխաններ զանազան, հողատերեր ամեհի.Քշում էին տեղից-տեղ զուրկ, անկրակ մուժիկին,Ու լռում էր մուժիկն էլ՝ աչքը ահի ու մահի:\nԷդ ընդարձակ աշխարհում, ուր հողը շատ էր այնքան,Որ երկրի կեսը հաճախ մերկ ու խոպան էր մնում —Հողազուրկ էր գյուղացին ու տառապում էր կարկամ,Ուրիշի հողն էր վարում առավոտից-իրիկուն:\nԼուռ տառապում էր էդ խեղճ ժողովուրդը հողազուրկ,Հացի տեղ քար էր ուտում ու մեռնում էր անոթի,Վշտից օղի էր խմում կաբակներում բազմաղմուկՈւ քնում էր օրն ամբողջ, որ չարթնանա ու չուտի:\nՈւ հավատում էր մեկ էլ, աղոթում էր աստծունԺողովուրդը էդ թշվառ, — հավատում էր, որ վերիցԼույս կբացվի մի օր էլ — հող կտրվի գյուղացուն,Եվ ժողովուրդը ազատ ու լի՝ կապրի էդ օրից:\nԲայց ո՜չ աղոթքն էր փրկում ժողովրդին էդ թշվառ,Ոչ էլ օղին՝ դառնահամ կաբակներում աղմկուն,Երկիրը ծով էր արյան ու կարիքը — անսպառ,Սովն էր երկրում թափառում՝ արյունըռուշտ ու անքուն:\nՀազա՛ր տարի էդ երկրում արևն ելավ արյունոտՈւ մայր մտավ արյունոտ, որպես թրով զարկած աչք.Երկիրը ծո՛վ էր արյան, երգը երկրում — մահվան բոթ,Ու չէր վառվում օրերում լույս — փրկաբեր մի հրաշք:\nՎաղո՛ւց էր, շա՛տ էր առաջ, որ հայտնվեց մի մուժիկ,Շուրջը խմբեց բյուրավոր ըռնչպարներ անոթի,Անտուն մարդիկ հավաքեց, գործից ընկած ու բոբիկ,Ու խմբերով նրանց խեղճ ուզեց երկիրն ազատի:\nՁայն տվեց — «Է՛յ, ընչազուրկ, անհող մարդի՜կ, եկե՛ք դե՜ս,Հավաքվեցեք բյուրավոր հոսանքն ի վար էս գետի.Հազա՛ր-հազա՛ր հավաքվեք, պիտի տանեմ այսօր եսՄինչ քաղաքը ցարի ձեր էս բանակն անոթի:\nՊիտի Մոսկո՛վ տանեմ ձեզ... \nՈւ քեֆ պիտի անեք դուք,Էնտեղ օղի պիտ խմեք՝ ինչքան կուզեք, ինչքան կա,Պիտի նստեք մեծամեծ պալատներում մեծաշուք,Ու ձայնը է՜ն զրկվածի պիտի գահի՛ց զրնգա...»:\nԷսպես կանչեց: \n— Ու եկան հազարավոր, բյուրավոր,Եկան, բոլո՜րը եկան, ով որ չուներ խա՜տա-տուն,Եկան, բոլո՜րը եկան, հավաքվեցին նորից-նոր,Ու բանակը ծավալվեց օվկիանի պես ծփուն:\nԻնչպես անտառը խշշար, ինչպես ծովը շառաչեր,Ինչպես մրրիկը շաչեր — բանակից էդ բազմամարդԱմբողջ երկիրը զնգաց ու դղրդաց ծերից-ծեր՝Երգը զնգաց բանակի՝ հազարաձայն ու զվարթ:\nՈւ անտառի նման սև բանակը էդ շարժըվեց,Հորձանք տվեց ու ծփաց հոսանքն ի վեր էն գետի,Ու հեղեղի պես սրբեց շեն կալվածներ մեծամեծՈւ հողերի վրա տեր նստեց մուժիկն անոթի:\nԷդ քանի օրը մի քիչ զուլալ էր աչքն արևի՝Կարծես դեղդիր էր քաշել արնոտ աչքին իրա էն.Արևավառ ծփացին տափաստաններն հեռևի, —Զուրկ մուժիկները ելան, որ ստեպները վարեն:\nԷսպես եղավ: \nԵվ հանկարծ, ինչպես հեղեղը հորդի՝Ահեղ սուրաց վերից-վար արնախում զորքը ցարի.Եկան, կռիվ եղավ մեծ, կռվեց բանակն անոթի,Որ հույսը զուրկ մուժիկի անվերադարձ չմարի:\nԵրկա՛ր-երկա՛ր կռվեցին: \n— Ու ետ առան նորից էնՔաղաքները գրաված ու հողերը խեղճերի,Իշխանների կիսավեր պալատները հոյաշեն —Ու բյուր, հազար անոթի տարան հետները գերի:\nՈւ բռնեցին սևաչյա առաջնորդին նրանց մեծ,Վանդակ դրին, որպես մութ սարից բռնած մի գազան,Դեմքին ներկեր քսեցին, արնոտեցին ու էդպեսՄոսկով տարան — ցարանիստ քաղաքը էն սրբազան:\nԷնտեղ տարան: \nՈղջ երկիրն արդեն գիտեր ծերից ծերԱռաջնորդի մասին էդ անտունների բանակի,Գիտեր, որ ռուս աշխարհի, ժողովրդի էդ անտերՊաշտպանն է նա ու մեռնի՜ պիտի մահով կրկնակի:\nԳիտեր. — ու սուգ էր անում: \nՄինչ ղողանջը զանգերիԱրքայանիստ Մոսկովում ահասարսուռ զրնգաց,Ու ամբոխը հավաքեց, և հսկային էն բերին,Դահիճն եկավ — ու քաջի գլուխն ընկավ ուսից ցած:\nԻսկ նրանց, որ նրա հետ գերի էին վերցրել —Հոշոտեցին դահիճներն անգղների նման գեշ,Պատառ-պատառ արեցին ու փորեցին աչքերն էլՈւ փռեցին դաշտերում հազա՛ր դիակ, նեխած լեշ:\nԷսպես արին: \nՈւ էսպես թաղեցին բախտը խեղճիՈւ ծիծաղը մի օրվա նրա քթից բերին ետ:\nՆորից արևը ելավ, ինչպես ձեռքից դահիճի՝Աչքը թարախ ու արյուն ու շողերը — մեկ-մեկ նետ:\nԲայց ժողովուրդը երկա՛ր իր երգերի մեջ երգեցՔաջի մասին էն խիզախ՝ ժողովրդին մխիթար,Հազա՛ր երգեր հորինեց էն հսկայի մասին մեծ,Որ ճորտացած մուժիկին ազատություն պիտի տար:\n\nII\nՈւ տարիներ սահեցին դանդաղ, իրար ետևից...Եվ արևը բարձրանում ու իջնում էր արյունոտ:\nՊատերազմներ էին միշտ ու նախճիրներ էն թևից՝Սովն էր իշխում սանձարձակ ու աշխատում էր տենդոտ:\nԷնտեղ թաթարն էր զարկում: \nԹուրքն էր էնտեղ: \nԷնտեղ լեհԶորքն էր մտնում ընդարձակ, շեն կալվածներն արքայի:\nՏենդ ու երաշտ էր երկրում, հիվանդություն ամեն տեղ,Ու թռչում էր գեղից-գեղ սև ուրվականը մահի:\nՁեռքին կոտրած գերանդի՝ անցնում էր մահն անկշտում,Սավառնում էր ձյունաբուք մրրիկներում սպիտակ,Հունձք էր անում ժրաջան, հազարներով գլխատումՈւ մեռնում էր կյանքն, ինչպես ջրով լցված մի փեթակ,Էս ժամանակ էր ահա, որ հյուսիսի դաշտերումԵրկաթակամ ու համառ մի նոր մուժիկ երևաց,Շուրջը մարդիկ հավաքեց ու վրեժով աններումԿռվի ելավ ահավոր ու արշավեց սրընթաց:\nՆորից անտուն, անոթի հողազուրկները եկան,Հավաքվեցին գյուղերից, քաղաքներից հեռավոր,Հոծ բանակներ կազմեցին ու համայնքներ գյուղականՈւ խմբերով իրենց բյուր կռվի ելան նորից-նոր:\nԱսին՝ երկրի վրա թող ո՜չ մի իշխան չմնա,Մա՜հ գիշատիչ ու գազան իշխաններին հողատեր.Այլևս ռուս աշխարհում հողատեր է միայն նա,Ով փոցխ ունի իր ձեռքին և կարող է աշխատել:\nԱսին՝ էսպե՜ս կլինի: \nԵվ երբ իշխան չմնա —Բոլորը գոհ կլինեն ու կաշխատեն ժրաջան,Ու ժողովուրդը ամբողջ օր ու արև կիմանաՈւ քարե՜րը անգամ մեծ խնդությունից կճչան:\nՈւ քշեցին այրուձի՜ն: \nԱռան գյուղեր, քաղաքներ,Ձյունե ուղին բռնեցին արքայանիստ Մոսկովի,Բայց զորքն իջավ ցարական՝ խեղճի ցավին անտարբեր,Ու բանակները նրանց տվեց քամուն ու հովին:\nԵրկա՛ր-երկա՛ր կռվեցին մարտիկները գյուղացի,Բայց զորքերը ցարական ո՜չ մի մարտիկ չթողին.Առաջնորդին բռնեցին, իսկ նրա քաջ այրուձինԱհից եղավ ցիրուցան ու հանձնվեց հաղթողին:\nՈւ սրանց էլ անվեհեր առաջնորդին սևաչյաՎանդակ դրին ու տարան մայրաքաղաքն արքայի.Ճամփին հազա՛ր սրիկա թքեց դեմքին ու նրաԱրևառ դեմքն արնոտեց, որ վանդակից չնայի:\nՈւ բերեցին սրան է՜լ, ինչպես էն հին հսկային,Հազարամյա Մոսկովի հրապարակն ահավոր, —Նորից ահեղ դղրդաց զանգերի խումբն ահագինՈւ դահիճը ելավ վեր՝ ոտից-գլուխ հագած նոր:\nՈւ դուրս եկավ վանդակից առաջնորդը սևաչյա,Կանգնեց՝ ըմբոստ ու արի, աչքը հառեց ամբոխին,Աչքերը հուր շանթեցին, ուզեց կանչի ու ճչա«Ելե՛ք» ասի — բայց նրան կապկպեցին, չթողին:\nՈւզեց կանչի, համոզի ժողովրդին իր էն ռուս,Ելի՜ր, ասի, բարձրացի՜ր իշխանների դեմ գազան,Ճզմի՜ր ահեղ հարվածով իշխաններին էդ գոռոզՈւ պաշտպանի՜ր, ինչպես մարդ, իրավունքդ սրբազան:\nԲայց ի՞նչ ասեր... \nԴահիճի հարվածներից ահավորԽեղդված մանկան նման մի — ձայնը խզվեց ու դողաց.Ձեռքերը ետ կապեցին, ծունկի բերին նորից-նոր,Գլուխը վար թեքեցին ու դանակը շողշողաց...Ու ժողովուրդը նորից մնաց թշվառ ու անտեր,Նորից արևը ելավ՝ արյուն հագած ու մոխիր —Ու տարիներ սահեցին անմխիթար, անտարբեր,Ու չձգտեց ո՜չ-ոք էլ կյանքի ընթացքը փոխել:\nՆորից երկրում ծերից-ծեր անհուսությունը իջավՈւ մորեխի պես նստեց հոգիների վրա խեղճ:\nՍովը նորից տարածվեց ու արշավեց սրընթաց,Ու տարիներ անցան մութ ու աղետներ եղան մեծ:\nԵվ չէր մուժիկն հավատում էլ ո՜չ մի նոր հսկայի.Մեծ էր ոսոխն ավելի, քան ուժերը մի-երկու:\nԸմբոստ, խիզախ քաջերի, որ օրերում ամայիԵլնում էին ու վառում փոթորիկներ ահարկու:\nՈւ ժողովուրդը լռեց: \nԿրեց վիճակն իր դժվար,Որպես վերից սահմանած անմխիթար կյանքի բեռ:\nԴարեր անցան ու դարեր: \nՄի՜շտ նույն երկինքը մռայլ,Նո՜ւյն իշխաններն ամեհի ու արքաներն անտարբեր...\nIII\nէսպես երկար տարիներ ժողովուրդը տառապեցԵվ օրերը նրան նոր առավոտներ չբացին —Մինչ բացվեցին ամենուր գործարաններ մեծամեծՈւ խուլ, խավար գյուղերից քաղաք եկավ գյուղացին:\nԵկան, լցրին քաղաքներն հազարանուն խմբերով,Խուլ գյուղերից անոթի բազմություններ եկան մեծ,Հավաքվեցին երկաթե աշխատանքի տներումՈւ վաճառքի հանեցին հաղթ մկանները իրենց:\nՆրանք ոչինչ չունեին ու էլ ոչինչ չունեցան,Նո՜ւյն անոթին մնացին քաղաքների մշուշում,Բայց սրտերը վառվեցին ու մկաններն ամրացան —Չէին նման էլ նրանք էն անիմաստ գյուղացուն:\nՔաղաքների անողոք աշխատանքի հնոցումՇչակները ճչացին աշխարհների մասին նոր,Ու երկաթե երկնահուպ ծխնելույզի փնչոցումԲոլո՜րն հանկարծ լսեցին մի աղաղակ ահավոր:\nՄեքենաները նրանց ըմբոստ երգեր երգեցինԵվ աշխատանքը հոգու մի նոր թռիչք ստեղծեց.Ջղուտ բանվոր էր արդեն դաշտ ու սարի գյուղացինԵվ ընկերներ ուներ բյուր ու երազներ ուներ մեծ:\nԷսպես եղավ: \nԵվ ահա քաղաքներում ամրակուռՄի առավոտ երգեցին ծխնելույզները բոլոր —Բանվորների մասին մերկ, տառապանքի մասին լուռՈւ բովանդակ աշխարհի մե՛ծ պայքարի մասին նոր:\nԱսին՝ համայն աշխարհում երկու բանակ միայն կա՝Մեկը — խարդախ տերերի, հարուստների անկշտում,Որ լիանում են առատ, վայելում են անխնա,Նստում են շեն տներում և երբեք չեն աշխատում:\nՆրանք, որ տաք են հագնում, ու միշտ մաքուր, ու միշտ նոր,Գլխի տեղ վի՜հ ունեն մի ու անկշտում մի բերան,Որ հարբում են ու փսխում, որ կերակուր ուտեն նոր,Եվ ափսոսում են միայն, որ աշխարհը չկերան:\nՆրանք, որ տերն են հիմա քաղաքների, գյուղերի,Պալատների, բերդերի, բարիքների բոլոր մեծ —Նրանք, որ հացն են ուտում կիսաքաղցած բանվորի,Զո՛ւրկ թողնելով միշտ նրան, որ էդ բարիքն ստեղծեց:\nՍակայն բանակը մյուս, մյուս բանակը էն մե՜ծ —Աշխատավոր բյուրերի բանա՜կն է էն անսասան,Նրանց, որ բյուր դարերի աշխատանքը ստեղծեց,Որ աշխատանքն եղան մեծ, բայց բարիքներ չտեսան:\nՆրանց, որ բյո՜ւր են հիմա, անհաշիվ ու անհամար,Որ մկաններ ունեն կուռ ու երակներ վիթխարի —Ու հոգիներ ունեն մեծ՝ արևների նման վառ,Եվ ստեղծում են բոլոր հրաշալիքներն աշխարհի:\nՆրանք, որ հողն են փորում, ճեղքում են կուրծքը հողի,Ու վիթխարի գետերին հոսանքներ են տալիս նոր —Կուրծք են տալիս ծովերի հորձանքներին կատաղի,Գնացքներ են շարժում բյուր ու հանքեր են փորում խոր:\nՆրանք, որ ուժն են կյանքի, կյանքի բազուկն ստեղծող,Որ շինել են, ինչ որ կա, ինչ որ դեռ պե՜տք է լինի.Ասին՝ ամբողջ աշխարհում ինչքան հանք կա, ինչքան հող,Ինչքան բերք կա ու բարիք — պետք է նրա՜նցը լինի:\nԷսպիսի վա՛ռ երազներ մեքենաները ասին, —Ու երկաթի անողոք շշուկներով ահարկուՄեքենաները մի օր ահադղորդ ճչացին,Որ պիտ կռվի ելնեն մեծ էդ բանակները երկու:\nՈւ տարածվեց վիթխարի քաղաքներից հեռավորԸմբոստ մի ճիչ հրեղեն, մի աղաղակ հրաշեկ —Քաղաքներից երկաթե մի աղաղակ թռավ նոր.— Պրոլետարնե՜ր աշխարհի, հավաքվեցե՜ք, միացե՜ք:\nՈւ միացան, ամրացան նրանց շարքերը փշուր,Ու սրտերին նրանց կուռ մեքենաները ասին,Որ պայքարի համար մեծ ու հաղթության համար նորՊետք է բոլո՜րը ելնեն ու պայքարեն — միասին:\nՈւ պայքարի ելան մեծ նրանք մի մութ իրիկուն,Երբ պատերազմ էր երկրի սահմաններում հեռակա,Ելան բանվոր-գյուղացիք խենթությունով ահարկուՈւ բանակներ հանեցին արիասիրտ ու հսկա:\nՔաղաքներում կարմրավառ դրոշակներ պարզեցին,Կուրծք տվեցին զորքերին արյունարբու արքայի, —Սակայն չօգնեց բանվորին դաշտ ու սարի գյուղացին,Անշարժ մնաց, ահաբեկ՝ աչքը ահի ու մահի:\nԻնչքա՛ն արյուն հոսեց վառ, ի՛նչ ընկերներ վիթխարիԶինվորների թրերից տապալվեցին ու կորան,Եվ ի՛նչ ահեղ ցասումով բազմություններ բանվորիԱրյունոտած ձեռքերով վերադարձան գործարան...Նրանք, տխուր, քաշվեցին, բայց պայքարի համար նորԶնդաններում, բանտերում նրանց հոգին ամրացավ,Ու տառապանքը անհուն նրանց հոգին կռեց լուռ,Մինչև աղետ եղավ մեծ ու ժողովուրդն արթնացավ:\n\nIV\nԱղետ եղավ: \nՊատերազմ: \nՈւ ժողովուրդը անտերԶավակներին իր հեռու թշնամու դեմ ուղարկեց:\nՉէր հասկանում, թե ինչո՞ւ. ինքը ոչինչ չգիտեր:\nԳնաց երկրորդ զավակն էլ — ու տունն ամբողջ մնաց խեղճ:\nՈւ հազարներ գնացին, ու միլիոններ, ու բյուրեր,Դեպի դաշտերը հեռու ուղարկվեցին շարեշար.Պիտի այնտեղ նրանց տաք գնդացիրը համբուրեր,Պիտի գնդակը սուլեր ու թնդանոթը ճչար:\nԱյնտեղ խեղդող գազերի ամպերը տոթ ու դեղինՊիտի հանկարծ իջնեին բանակների վրա էն,Պիտի արյուն թքեին ու արնահազ մեռնեին —Մա՜հն էր նրանց սպասում գգվանքներով հրեղեն:\nԵրեք տարի շարունակ սպասեցին տներում,Որ կռիվը վերջանա — չվերջացավ սակայն նա.Աչքերը ջուր կտրեցին՝ հառած արնոտ էն հեռուն,Մահն էր էնտեղ դեգերում ու գլխատում անխնա:\nԷսպես եղավ: \nԵվ ահա քաղաքներում բազմամարդ,Ուր երկաթե բյուրավոր գործարաններ կային մեծ,Մի առավոտ երկնահուպ ծխնելույզները երկաթԿոչ նետեցին զինվորին՝ զինվորի դեմ չկռվե՜ս:\nԳործարանի մշուշից բանվոր մարդիկ գնացինՈւ բանակները լցրին մեծ խոսքերով իրենց նոր,Ընկեր դարձան զինվորին, զինվորի աչքը բացին —Ու հուզվեցին, ծփացին ահա դաշտերն ահավոր:\nՉհամբերեց էլ զինվոր-զորքը՝ ելավ գահի դեմ,Ամբողջ երկիրը ելավ, որպես զինվոր մի արթուն.Ժողովուրդը հասկացել ու արթնացել էր արդեն —Ու զինվորը էն ծերից պատերազմից եկավ տուն:\n— Էլ չե՜մ կռվի, — ասաց նա, — թշնամու դեմ դրսևի.Մենք ի՞նչ ունենք կիսելու, բաժանելու աշխարհում.Նո՜ւյն արևն է բոլորիս արևել ու կարևի —Մեր ո՜ւնևորն է միայն մեր թշնամին արնախում:\nԿռի՛վ տզրուկ ու վիշապ հարուստների դեմ բոլոր,Ո՜չ մի հարուստ չմնա թող աշխարհի երեսին: \n—Էսպես ասին ու հսկա բանակներով ահավորՃակատներից տուն դարձան նրանք մի օր միասին:\nՈւ տվեցին կրակի օրենքները հնամյա,Հարուստների ստեղծած իրավունքը արնատառ,Ասին՝ ամբողջ աշխարհում մի՜ իրավունք միայն կա՝Մարդու քրտինքը զուլալ ու աշխատանքը արդար:\nՀողերն առան, ցանեցին աշխատունակ, ժրաջան,Գործարանները մի նոր հպարտությամբ երգեցին,Մինչդեռ երկրի ծայրերից թշնամիներ բարձրացան,Որ ետ խլեն կարգը նոր ու հաստատեն կարգը հին:\nԲայց էլ զինվո՜ր էր հիմա բանվորն ու զուրկ գյուղացին,Բազմահազար հրացան ու թնդանոթ ուներ նա.Հավաքվեցին բյուրավոր ու բանակներ կազմեցին,Որ մարտնչեն մինչև վերջ, մինչև ոսոխ չմնա:\nԵլան, հաստատ, որպես սար ու սարի՜ պես անսասան,Կուրծք տվեցին բյուրավոր ահեղազուրկ հարվածի,Հազար կռի՜վ արեցին, բայց պարտություն չտեսան,Հազար կռի՜վ արեցին ու բոլորին հաղթեցին:\nՈւ կռվում են հիմա էլ, որ ետ չտան էլ երբեքԻրավունքը բանվորի, որ անսասան է արդեն.Բարձրացել են նրանց դեմ ունևորներն ահաբեկ,Բայց կռվում են նրանք դեռ — ու կհաղթե՜ն, կհաղթե՜ն:\nՉե՛ն տա նրանք էլ իրենց ձեռքից զենքերը իրենց,Չե՛ն տա թշվառ գյուղացու հողը նորից ավարի.Ինքն իրեն տե՜ր կմնա էդ ժողովուրդը էդպես —Մինչև երկիրը սառի, մինչև արևը մարի:\nՉկա կյանքում էնպես ուժ, որ կարենա պայքարելԱշխատավոր բանվորի էլ կուտակված ուժի դեմ: \n—— Փա՛ռք բանակին նրանց կուռ, նրանց կամքին պողպատե...Ժողովրդին, որ կյանքում իր բախտի տերն է արդեն:\n\n1920, Երևան\nԽԱՂԱՂՈԻԹՑԱՆ ՌԱԴԻՈ\nՆորի՛ց զրնգում է հոգիս,Դղրդում է անսանձ ահով:\nԶգում եմ՝ կուտակվում է նորիցՓոթորիկը կյանքի ու մահու:\n\nՆորից —Աշխարհի բոլոր կողմերում —Դեպի հյուսիս, արևմուտք, արևելք —Ահաձայն զրնգում է մի երգՈւ թռչում է — հեռու:\n\nՆվագվում է նորիցԲյուրավոր սրտերի վրաՄի անդարձ պարտության կսկիծ...Բայց վառվում է նո՜ր մի քուրա:\nԲոցկլտում է միլիոն աչքերում,Սրտերում արևտենչ ու վառ,Երկաթե, բրոնզե կրծքերում,Կրծքերում — կարմի՜ր մարմար:\nՍրտից-սիրտ թռչում է մի ճիչՕրերում այս ահեղ ու խենթ —Հեծկլտում է հիվանդ մի քրքիջ,Զառանցում է մի տենդ:\n\nԻսկ նրանց աշխարհում ավեր,Ինչպես մի ուղեղում հիվանդ,Սնուցվում են արնոտ դավեր,Արյունի կարոտ ու խանդ:\nԼոնդոնից, Փարիզից, ՊեկինիցՄինչև Պո, ու Բեռլին, ու Լիոն —Զառանցում է Նյու-Յորքը նորիցՈւ տենդում է դեղին Տոկիո՜ն...\nՈւ նրանց դաժան երազումԹնդանոթը ճչում է բութ,Գնդացիրը արյուն է հազումՈւ տանկերը սեղմում են անգութ:\nՈւ կապույտ ծովերի վրաԶրահապատ նավերը մեծՆորի՛ց հորանջում են հիմաԱրյունռուշտ ձանձրույթից իրենց.Բացել են բերանները լենՈւ նրանց դեղին որկորիցՄռնչում է մահն հրեղեն —Նորից...\nԻսկ մե՞նք, որ ելել ենք կռվի,Մարտնչել ենք դարե՛ր ու դարե՛ր,Հարբել ենք երազով հեռվի,Երազել ենք — կարմիր արև:\nԵրազել ենք հզոր աշխատանք —Միլիոնի, բյուրի, բոլորի, —Խնդությո՛ւն աշխարհից-աշխարհ,Խենթությո՛ւն անմար հրի...\nՄենք, որ բյուր երազներ ենք սնելՕրերի աքսորում, բանտում,Օրերում դժվար ու անել, —Մերկ, հոգնաբեկ, անտուն:\nՄաշել ենք մկանները մեր,Ձեռքերով մեր պողպատ ու քարՓորփրել ենք միլիոն հանքեր —Դարերում անսահմա՛ն երկար...Որ եղել ենք հին Աթենքում,Կանգնեցրել ենք Մեմֆիսն ու Թեբեն,Դարերից անցել ենք անքունՈւ հարթել ենք կյանքի ճամփեն:\n\nՈւ հազար դարերի տենդումՄեզ ծախել են նրանք ոսկով —Բայց հիմա եկել ենք — խնդուն,Ու հասե՛լ ենք հիմա — Մոսկով:\nԾփծփում են հիմա հողմավարԲանակները մեր բյուր,Շառաչում են վարար,Լեռնանում են, շաչում ամենուր:\nՁգվում են մկան առ մկան,Ցանցում են աշխարհը հին, —Կեցե՛լ ենք հզոր, հաղթական,Սպասում ենք — վերջի՛ն կռվին:\n\nԱսում ենք. — Ծառացե՜ք հիմա,Եկե՜ք, ինչքան կաք կյանքում,Սպասում ենք ձեզ — անահ,Սպասում ենք — անքուն:\nԵրազում ենք բանակները ձեր սև,Որ պիտի հորդեն նորից,Որ քանդեն մեր ուղին լուսե,Լուսավոր ուղին բոլորի:\nԵկե՜ք, ինչքան կաք: \nԵկե՜ք:\nՄեր կրծքերը պողպատ են ու քար:\nԱյս օրվան սպասել ենք մենքԴարերում — անսահմա՛ն երկար...Եկե՜ք, հեղեղե՜ք, հորդե՜ք,Ծփացե՜ք ոհմակ առ ոհմակ,Հյուսիսից մինչև արևելքՏարածե՜ք ավերում ու մահ:\nՈսկեղեն արևի ներքոԹող շողան ոսկի սվիններ, —Եկե՜ք, դարերի խորքիցԱնընդհատ արշավող հոներ:\nԴուք, որ միշտ մեր քրտինքն եք կերելՈւ հարբել քրտինքով մեր տոթ, —Եկե՜ք, թե կուզեք չլինելՄեր վերջին կռվից հետո...\nՄենք ասում ենք, — Կա՜նք, կլինե՜նք,Աշխարհում ինչքան կա դեռ արև,Ինչքան կա աշխատանք ու երգ,Մկաններ — պողպատե, քարե:\nԵկե՜ք Փարիզից, Լոնդոնից,Նյու-Յորքից, Բեռլինից — եկե՜ք.Սպասում ենք նորից, — նորիցՄեր ճակատը հպա՛րտ է ու սեգ:\nՍպասում ենք կռվին վերջինԵվ գիտենք — վերջին կռվումՁեր հետքերը պիտի կորչինՄեր երթի լուսավոր հեռվում : \n—Եվ ձեր խեղճ դիերի վրաՄեր քրտինքը զուլալ, սրբազան —Կվառե խնդության մի քուրա,Կկապե պայծա՛ռ ծիածան...\n1921, Երևան — Մոսկով\nԱՄԵՆԱՊՈԵՄ\nՍԿԻԶԲ\nԵս — Հայասաանցի պոետ —Երկիր, ուր մշուշ է ու մահ —Բոլորի՜, բոլորի՜ համարԵրգում եմՆորիցՀիմա:\n\nԲայց ինչո՞ւ միայն ես երգեմ,Միայն ես, և ո՜չ թե նրանք,Որ օրերը այս հողմածեծԳրոհել են անցյալի վրա:\n\nՆրանք, որ փոշոտ, արևոտ,Օրերի խոնավ մշուշումԱշխատում են, եռում, պայքարումԱյս աշխարհի փոշում:\n\nՈր հոսում են քրտինքի նմանԱշխարհի երեսն ի վայր —Ու սրբում է, տանում է քամինՈւ խառնում է նրանց — իրար:\n\nԵվ մի՞թե դուք չգիտեք,Որ ամեն մի անհայտ բանվոր,Որ ձեռքով իր երկաթ է կռում —Հազա՛ր պոեմներ ունիԻր հուժկու, երկաթ թոքերում:\n\nՉգիտե՞ք...Իմացե՜ք հիմա:\nԱկանջներդ — լայն — բացե՜ք. —— Ուրիշ հանճարներ չկանԱշխարհում — նրանցից բացի՜:\n\nԵվ գիտե՞ք, թե ինչե՞ր են երգել,Ինչե՛ր են ստեղծել նրանք —Ինչպիսի՛ պողպատե երգեր,Ինչպիսի՛ եռանդ ու կրակ...\nԵրգել են —Եվ երգը նրանց,Դարերի սարսափից անահ —Կանգնել է՝ վիթխարի, հաստատ,Նրանց երգը —Աշխարհը —ահա՜:\n\nԱշխարհը —Քաղաքները բոլոր,Ճամփաները, փոշոտ խճուղին, —Վերջին արտաքնոցը քարե —Ու բոլո՜ր բերքերը հողի:\n\n— Ինչպիսի՛ բազմալար երգերՈւ հրաշք,Հեքիաթ,Հիացմունք:\n— Ողջո՛ւյն, բյուրհանճար ընկե՜ր, —Հանքագո՛րծ,Հանքափո՛ր,Հացթո՜ւխ...\nԱյո՜:\nԻնչո՞ւ միայն ես:\nԹող բոլո՜րը նրանք — երգեն:\nԲոլորի՜ն, բոլորի՜ն, բոլորի՜ն —Երգեն:\n\nԵվ ինչո՞ւ միայն նա՜ երգի — .Միայն նա — նաիրցի մի Պողոս. —Իսկ Իվա՞նը, Յուսո՞ւֆը, Չունկ-Ֆո՞ւն,Որ իրար ճանաչում են վաղուց,Եվ մի՞թե դուք չգիտեք,Որ կարող է այսօր ՏիբեթիցՄի Խուն-Յուն ինքնիրեն թռչել —Ռաշտ, Պետրոգրադ, Թիֆլիս:\nԿամ աշնան տերևի նմանԿարող է թռչել Կարոն —Կուզեք, թող լինի Հագո —Թիֆլիսից՝ Մարսել, Երևան,Պեկին, Գահիրե, Չիկագո՜:\n\nՕ, աշխարհը վաղո՛ւց է դարձելՄի փոքրի՛կ, փոքրի՛կ փողոց...Վաղո՛ւց դեղնավուն ՊեկինիցՄինչև Նորք իր ձեռքը պարզած՝Մի Չունկ-Ֆու կարող է ասել. —— Բարի լո՛ւյս, բանվո՜ր Պողո՜ս...\nԷլ ինչո՞ւ միայն նա երգե —Թող երգեն, ինչքան մարդ որ կա.Թող աշխարհը ամբողջ երգե,Զրնգա՜,Զնգա՜,Զնգա՜...\n\n\n\n\n\nԳԼ. Ա\n1914 թ. հուլիս. Երևան\nԵրևան:\nԱստաֆյան փողոց:\nՓողոցի մեջտեղով ահա,Մտքերի տակ ծանր կքած՝Անցնում է մի բանվոր —Պողոս:\n\nԱյրում է արևը եփող,Խանձում է ջղերն հոգնած:\n—Գնում է դեպի դեպոՆա:\n\nՏոթ է:\nԱմառվա կեսօր:\nԱրևը — կարմիր շաֆրան:\nԱրևը -դրել է հինա:\nՇտապում է նա — դեպո՜:\nՄտքերը հրում են՝ գնա՜:\nԱմեն ինչ — գո՛րշ, առօրյա:\nԻնչպես միշտ — գորշ, փոշոտ փողոց:\nՍառը ջուր:\nԽաղող:\nԳինի՜:\n\nՄարդիկ: \nԿառքեր: \nՄարդիկ:\nԵվ ոչ-ոք չգիտեր, որ հիմաԱստաֆյան փողոցի վրա —Հրա՛շք պիտի լինի...Եվ հրաշքն...այնպես պա՛րզ եղավ...Հանկարծ բանվորի ճակատից(Տոթ էր, շոգն ասում էր՝ գնա՜ ) —Մի կաթիլ քրտինք ընկավՓողոցի փոշու վրա:\n\nԸնկավ — ու մնաց մի պահ:\nՈւ ցոլաց նրա մեջ հանկարծ —Երկնքի անսահման հեռունՈւ արևը — հեռո՜ւ մի առկայծ...Ու հանկարծ այնտեղից, փոշուց,Ուր քրտինքը մնաց մի պահ —Բյուրավոր բանակներ ելան՝Վիթխարի, համարձակ, անահ...Ելան բյուրավոր մարտիկներ,Զինվորներ երկաթե, բրոնզե,—Նրանք, որ իր պես, իր նմանԱշխատում էին դեռ անզեն:\nԵլան հառնեցին հանկարծՓողոցի ամառվա փոշում —Բյուրավոր բանակներ անահ,Զրահապատ բանակներ ուժի:\n\nՇողացին սվիններ, սրեր,Երգեցին կրծքեր հզոր,Դրոշներ ծփացին արնավառ —Դրոշներ կարմի՛ր, բոսո՛ր...Եվ նրանց բոլորի առաջիցՄի դրոշ առնական ուսին՝Արշավում էր Պողոսը հաստատ —Ելնում էր փողոցի փոշին:\n\nԵլնում էր փողոցի փոշին,Ծփծփում էր բանակը հոծ.—— Անցնո՛ւմ էր դարերի միջիցՄի հսկա, բյուրանուն Պողոս...Գնում էր Աստաֆյան փողոցով,Աչքերը հառել էր հեռուն:\nՎառվում էր արև մի բոսորՊողոսի խոնավ աչքերում...Ոչ-ո՜ք, ոչ-ո՜ք չտեսավ:\nՄիայն մի վայրկյան էր վառ:\nՀետո — անիվներ անցան:\nԳորշ, փոշոտ — փողոցի ճանապարհ:\n\n* * * * * * * * * * * * * * *\n(Իսկ որպեսզի հասկանաք այս հրաշքը —Բավական է, որ իմանաք,Որ մի հին ընկերոջ մոտից էրՎերադառնում նա:\nԱյդ ընկերը նրան ասել էր,Որ գալու են դեպքեր վիթխարի,Որ արդեն, արդեն հասել է,Սրընթաց արդեն արշավում էժամանակը մե՛ծ պայքարի...):\n\n* * * * * * * * * * * * *\nԵրևան:\nԱստաֆյան փողոց:\nՔնթաթախ:\nԱչքերին փոշի:\nԽաղաղ — խաղող — քաղաք:\nՈւ զռռոցը — «Ա՛ — ի՛, ա՛ — ի՛, ա՛ — ի՛ » —Իշու,Էշան,Էշի...\nԾույլ,Դանդաղ:\nՄի քնած էշիԵրջանիկ երազի նման —Տոթ,Ամառվա փոշի —Երևա՛ն,Երևա՛ն,Երևան...\n* * * *\nԻսկ իրա խանութի առաջՆստած՝ խանութպան ՀամոնԳանգատվում էր, — Ինչո՞ւ չկաՄի անուշ, գարնան քամի...\nԹվում էր նրան, Համոյին,Աշխարհը — փոշոտ մի փողոց —Ու ապրում են ողջ աշխարհում —Համոն,Մի Կարո,Մի Պողոս: \n—\nԵրազ էր թվում ՀամոյինՓողոցի արևոտ հեռուն.Թվում էր՝ արևի վրաՆստել է — ինքը Համոն:\nՈտքերը կախել է վարՈւ մռռում է դանդաղ մի երգ...Հաշվվում է տոթ ուղեղում.— Տասնըմեկ... տասերկու... \nՏասերեք...\nՀոսում է արևի գինին...Իսկ էսօր առևտուր չկա...Շուտով իրիկուն կլինի —Կգնա —Նորից կգա...\nԿելնե արևը նորից,Կվառվի՝ հիմար ու շոգ —Էդ շոգին ո՞վ կլինիԳինի կամ կոնյակ ուզող...\nԵրազում էր Համոն կիսաքուն,Օրորվում էր մեղկ հոգումԱշխարհը — շոգ մի անկյուն՝— Առավոտ,Կեսօր,Իրիկուն...Էլ ո՞նց հրաշքներ տեսներԽանութպան Համոյի հոգին,Էլ ինչո՞ւ շարժըվեր տեղից...Երբ եկան ասին «Պատերազմ» —Չդողաց անգամ ծայրը... բեղի:\n\nՉլսեց: \nՉզգաց: \nՉիմացավ:\nԹվաց թե — հարսանիք է մի:\nՈւ պիտի հորդե այնտեղ —Անհաշիվ... կարմիր... գինի...Եվ երբ իրիկուն եղավԵվ ելավ, որ գնա վռազ —Մինչև տուն լսեց բոլորից՝— Պատերազմ: \nՊատերազմ:\n— Պա — տե — րազմ:\n\nԳԼ. Բ\nԼսեցի՞ք —Ելան —Բանակներ հսկա, երկաթազրահ:\nԼսեցի՞ք —Ելան —Աշխարհի բոլո՜ր դաշտերի վրա:\n\nԵլան,Գնացին —Ուրալից՝ դեպի Կարպատները լուրթ,Ու Կարպատներից — մինչև Էրզրում,Ու Էրզրումից — Տրիպոլի՜, Հռո՜մ:\n\nԲոլո՜ր կողմերից հավաքված ելան. —Թուրք,Իտալացի,Հնդիկ,Վրացի,Ռուս,Շոտլանդացի —Հայ,Խունխուզ,Թաթար,Կիրգիզ,Չինացի —Նյու-Յորքից եկան,Տայիտի կղզուց,Հեռու Բաղդադից, —Եկան —Ո՞ւր եկան —Բոլո՜րը բանվոր,Մուշա,Գյուղացի: \n—\nԵկան —Ուր եկան. —Լոնդոնից — Պեկին,Ղարս,Սարիղամիշ. —Փոշի բարձրացավ,Արճիճե քամի...\nՈւ ոռնում էին —«Վո՜-վո՜-վո՜» — «վո՜-վո՜ » —Թնդանոթների կոկորդները չոր —«Վո՜»«Վո՜-վո՜»«Վո՜-վո՜» —Գիշեր,Ցերեկ,Կեսօր:\n\nՈւ ոռնում էին —Դաշտերի, ցանքսերի,Արտերի վրա.Ճճի՜-ճճի՜, ճճի՜ —Ռումբ —Բում-բո՜ւմ-բո՜ւմ —Էլ ոչինչ — կարմիր արճիճից բացի:\n\nՈւ ոռնում էին.—Ռո՜ւմբն էր հողմավար, վարար անձրևում,Քաղաքներ քանդում, դաշտերը ձևում:\nՈւ լուսարձակներ հազարաչքանիԼույս էին սփռում դաշտերի միգում,Որ արճիճն իր գործն անվրե՜պ անի: \n—\nԻսկ քաղաքներում —Բեռլինում, Փարիզում,Նյու-Յորքում հեռու —Արնաքամ տենդով, ահով վարակված՝Աշխատում էին գործարաններում:\n\nԳործարաններում վիթխարահսկա,Որոնց երկաթե շչակները բյուրԱնասունների նման խելագարԻրենց երկաթե խո՜րխն էին փնչումՀորիզոնն ի վեր —Գործարաններում աշխատում էինՊրոլետարների բյուրավոր խմբեր:\nԴեռ կռվում էին ու կոփում ռումբեր,Թեկուզ գիտեին՝ ո՞ւր պիտի ճամփեն. —Դեռ կռում էին ու կոփում ռումբեր,Որ միլիոն, միլիոն թնդանոթներիԱնկուշտ, անհագուրդ ծարավը ջամբեն:\n\nԵվ ովքե՞ր էին նրանք. — կիսաքաղց՝Ռուս,Հնդիկ,Թաթար,Գալլ,Իռլանդացի. —Բոլորը — բանվոր,Մուշա,Գյուղացի՜: \n-\nԻսկ իրենց ոսկի կաբինետներումՆստած՝ գիտուններ, խելքեր վիթխարիԿովի՜ պես դանդաղ որոճում էինԵրազներ մահի, արյունի, հրի:\nՆրանք, ոսկեպատ կաբինետներում,Հանճարում էին հեղձուցիչ գազեր,Որպեսզի Մահի ոտքերի առաջՄի ակնթարթում կանգնել կարենանԴիակի բերդեր ու բուրգեր մսե:\n\nԵվ այսպես — եկան, ելան դեմ-դեմիԲանակներ բազում ու բազմամիլիոն...Եկան —Բաղդադից — Բեռլին,Պերեմիշլ,Բեռլինից — Կալե,Դուվր,Վերդեն,Լիոն...\nԱշխարհից աշխարհ,Ծովից ծո՜վ ելան. —Նյու-Յորքից — Պեկին,Ուրալից — Միլա՜ն...\nԳԼ. Գ\nԱյսպե՜ս էր:\nԽառնըվեց իրարԱշխարհը — եզերքից եզերք:\nԵվ բոլո՜ր դաշտերի վրաԿանգնեցին քաղաքներ մսե:\nՀնամյա արևին մոտիկ,Արևի հարազատը միակ —Քայքայվում էր կարծես տոթիցԱշխարհը — նեխած մի դիակ:\n\nՈւ խելառ, սարսափից երեր,Հավերժի մուժում անուղի —Տանում էր ժամանակը ծերԴիակը իր նեխած տղի...Տանում էր — նեխած մի դիակ,Փախցնում էր ամո՜թը իրա —Ու հոսում էր արյունը տաքՀավերժի ճամփեքի վրա:\n\nՀեռու — Սատուրնի վրայիցԿարելի էր տեսնել՝ զազիր՝Արնահոս վերքերի նման —Լույսերը Բեռլինի, Փարիզի:\nԴեղին, ամպերի նման,Աշխարհի նեխած երեսին —Կուտակվել էին արնահամԱմպերը հեղձուցիչ գազի:\n\n* * * * * * * * * * * *\nԱյսպես էր:\nԵվ դուք չիմացա՞ք,Չտեսա՞ք ձեր մութ հոգում,Թե n՞նց — բանակնե՜ր մեռան՝Հազա՜րը մի սև իրիկուն:\nՈր նորի՜ց, խաչվելու համար,Ինչպես նա, որ գնաց Հռոմ —Միլիոննե՜րը անխոս գնացինՎերդեն,Պերեմիշլ,Էրզրում...\n* * * * * *\nԵրևան:\nԱստաֆյան փողոց:\nՆստած է խանութպան Համոն:\nԱշուն է:\nԱնձրև:\nՄշուշ:\nԹաց, խոնավ — անձրևոտ իրիկուն:\n\nՓողոցը լիքն է հիմա,Դարձել է լեփ-լեցուն մի բերան:\nԹափվել են մարդիկ խմբերովԱնձրևոտ մայթերի վրա:\n\nՀորանջում է փողոցը թաց,Որոճում է թեն, անատամ. —Ծամվում են մշուշում ընկածՀազա՛ր ու հազա՛ր գաղթական:\n\nԻսկ այնտեղ — կիսամեռ ընկած —Ժամերի հյուրընկալ բակումԿիները շների նմանՑկնում են ամեն իրիկուն:\n\nՑկնում են ժամերից նայողԳթառատ աստծու համարՔոսոտ Հիսուսներ հայու,Հիսուսներ հիվանդ, հիմար...\nՆայում է ժամերից աստված,Ուրախ է. քիչ մնա... երգի.Հոսում է թուքը նրաՃերմակ, փառավոր միրքին: \n—Շաքարե աչքերի առաջԾնվում են Հիսուսները հոծ.— Գիտե որ՝ Նյու-Յորքից կգանԿբանան հազա՛ր որբանոց:\nՀորդում է ժպիտը լուսե.Ամոթխած պառավի նմանՈւզում է, բայց... քաշվում է ասել.— Իմ որդին անկողին չուներ,Բայց նրանք — գիտե՞ք — կունենա՛ն...\n* * * * * * * * *\nԱյսպես էր:\nԽանութի առաջՆստած՝ խանութպան ՀամոնՄտածում էր՝ ինչո՞ւ չկաՄի փոքրիկ... գարնան... քամի:\n\nՄտածում էր՝ «Բաղդադ են հասելԶորքերը անսահման Ռուսի —ԷլՍրանք\nԻնչո՞ւ են փախելԲիթլիսից, Բաղդադից, Մուշից:\nԻնչո՞ւ են մնացել թափված.Թող գնան Բիթլիս, Բասեն —ԷլԻնչո՞ւԷրզրումն առավԱնհաղթ Անդրանիկ փաշեն...»\nԵվ էս մեծ մտքերից հոգնած՝Գնաց տուն, որ փաստոն խաղա:\nԻսկ նրա խանութի առաջՄեռնում էր մի որբ երեխա:\n\nԱյսպես էր:\nԽանութպան՝ Համոն —Հավատո՞ւմ եք՝ ա՜յն էլ չտեսավ,Որ Պողոսը դարձավ զինվորՈւ մինչև Պերեմիշլ հասավ...\nԲայց երբ առևտուր չկար,Որպեսզի ձանձրույթից չըքնի —Համոն երկա՛ր-երկա՛րԵրգում էր՝«ՄերՀայրենիք...»\nԳԼ. Դ\nԵրևան:\nԱյսինքն — Նաիրի:\n\n* * * * * * * *\nԱյսինքն՝ այստեղից սկսածԳնում էր դարերի հեռունՀնամյա, հին մի երազ,Երկիր մի՝ դարերի ուրու:\nԱշխարհի ճամփեքի մեջտեղում,Ուր գալիս են, խառնվում իրարԱրևմուտքն ու արևելքը հին —Կանգնել է — դարերի ուրու —Հնամյա երկիրը՝ Նաիրին:\n\nՈրպես արյունոտ հարցանիշ՝Դարերի մեջ մեխված վաղուց՝Կանգնել է երազի նման —Եվ չկա՛ Նաիրի ուրիշ...\n* * * * * * * * * * *\nԱշխարհի այն ահեղ օրերին,Աշխարհի ճամփեքի մեջտեղում,Ուր եղել էր հին Նաիրին —Կանգնել էր — խանութպան Համոն:\n\nԿանգնել էր խանութի առաջ. —Նաիրի պես «հզոր», «անսասան» —Գնացել էր արյունոտ ռազմադաշտՀամազասպը՝ «քաջ ջանբեզար»:\n\nԻսկ նրանց երկուսի մեջտեղում,Ակնոցը նաիրյան քթին՝Կանգնել էր վարժապետ Սողոն՝Նաիրի հարազատ որդին:\n\nԴարերի մշուշից ելած,Ձեռքին՝ հնամյա մի նետ —Դարերի մշուշի վրաԳրում էր՝ «Վեց վիլայեթ...»:\n\nՈ՞նց իմանար Սողոն,Կամ «ղարիբ», «գաղթական» մշեցին՝Թե ինչո՞ւ Կարպատներն առանՈւ Ռեյմսի տաճարն այրեցին:\n\nԷ՜ն էլ նա հազիվ հասկացավ,Որ երբ ռուսը քաշվեց Վանա —Ուզեց, որ երկրի երեսին«Խայու անուն չմնա...»:\n\nՈղբալով Նաիրին հարազատ,Աշխարհի ճամփեքի միջում —Վարդապետ Սողոն հուսահատՀարցնում էր՝ «Ինչո՞ւ, ինչո՞ւ...»:\n\nԵվ միայն Պողոսն էր, որ արդենԴեպոյից ընկած Պերեմիշլ՝Ամրանում էր ոգով ու սրտովՈւ մտքեր ընդունում ուրիշ:\n\nՁուլվում էր բանակին էն մեծ,Որ հուզվում էր արդեն, խլրտում,Որ պիտի աշխարհը ցնցեր,Երբ դառնար կրկին մի օր տուն:\n\nԲայց նրանք դեմ-դեմի կեցածԱյն ահեղ, ահավոր կռվումԱրնաքամ դեռ կռվում էինՀայրենի դաշտերից հեռու:\nԻվանը, Հանսը, Ժանեն —Մոսկովցի, փարիզցի, բեռլինցի —Բոլո՜րը մի հսկա, բյուրանունԲանվոր,Մուշա,Գյուղացի:\n\nԵվ նրանց դիերի վրայով,Լոնդոնից մինչև Կապուտան —Անցնում էր երկաթե քայլովՄի հրեշ՝ անունը Կապիտալ:\n\nԳալիս էր Բեռլինից, Փարիզից,Գալիս էր — հյուսիսից դեղին,Անցնում էր Նաիրի վրայից,Բռնել էր Բաղդադի ուղին:\n\nԳլխի տեղ — հսկա մի բերան,Գլխի տակ — անսահման մի փոր, —Կանգնում էր դիերի վրա,Խմում էր արյունը բոսոր:\n\nՀագել էր — պուրպո՛ւր, ոսկի՛,Շողում էր արևի ներքո.Ժպիտը ճարպոտ երեսին՝Արշավում էր հաղթական երգով:\n\nԵվ նրա երգին գերի,Բաղդադից մինչև Լիոն,Արնաքամ զարնվում էինԶորքերը՝ միլիոն-միլիոն...\n* * * * * * * * * *\nԱրնաքամ կռիվն այս ահեղՎերջ պիտի չունենար գուցե,Թե բանակը մեր ետ չնայեր,Չկանչեր՝ կանգնեցե՛ք, կանգնեցե՜ք...\nԲանակը:\nԲանակում մարդիկ,Որ ուրի՜շ պայքարի սովոր՝Կանչեցին ուրի՛շ մի մարտիԲանակները այն ահավոր:\n\nԿանչեցին — ու դարձան իրանցՍտեպները անծայր ու լեն,Վառեցին դաշտերի վրաՄրրիկներ ահեղ, հրեղեն:\n\nՊարզեցին դրոշներ կարմիր,Կանչեցին աշխուժով հրձիգ. —— Բանվորներ համա՜յն երկրի,Միացե՛ք, միացե՛ք, միացե՛ք...\nՎառեց նրանց կանչն ամբողջԱշխարհը, որպես հրդեհ,Ծփացին բանակները հոծՈւ ծփանքը, ահեղ, հորդեց:\n\nՄոսկովը ծփաց փողփողուն,Ինչպես մի բոսոր դրոշակ —Պարզե՛ց արնավառ աշխարհինՄի կարմիր խնդության նշան:\n\nՈւ ելած հողմերից այդ վառ,Որպեսզի խորտակե այդ հինը՝Լեռնացավ, որպես ղեկավար,Ու կանգնեց Լենինը:\n\nՈւ ելած իրենց տեղից,Հրահրած արնավառ ոսկով —Նորի՜ց բանակները դեղինՇարժվեցին դեպի Մոսկով...\nԵվ, որպես դաժան մի երազ,Կարմիր զորքերի հանդեպ՝Փարիզի մշուշից ելածԿանգնեց գնդապետ Գալիֆեն:\n\nԵրկաթե քայլերով նորիցԱրշավեց, որպես չար բազե,Որ կարմիր Մոսկովում փորիՄի հսկա, նոր Պեր-Լաշեզ...\n* * * * * * * * * * *\nԳԼ. Ե\nԱշխարհի ճամփեքի մեջտեղում,Ուր գալիս են, խառնվում իրարԱրևմուտքն ու արևելքը հին —Ուր եղել է հին Նաիրին —Կանգնել էր վարժապետ Սողոն:\n\nՄի հսկա հորձանքով ահեղԶորքերը անսահման ռուսիՎարարած ջրերի նմանՔաշվեցին Բասենից, Մուշից:\n\nՆորից — խուժեց թշնամին,Եկավ — մինչև Կարս հասավ...Նորի՜ց դարձավ ՆաիրինԲարբարոս սրերի հեսան:\n\nՆորի՛ց քաղաքներն հնամյաԴարձրին հողին հավասար —Դաշտերում անթաղ մնացԺողովուրդը՝ հազար-հազար:\n\nՆորից — անվրդով նստած,Որպեսզի ձանձրույթից չքնի —Համոն երկա՛ր-երկա՛րԵրգում էր «Մեր հայրենիք...»:\n\nՉէ՞ որ Երևան քաղաքում,Հնամյա Մասիսին մոտիկ,Մասիսի պես հզոր, կանգուն —Ելել էր «Նաիրյան ոգին»:\n\nԵլել էր «հզոր», «անհաղթ»,Պարզել էր — երեքգույն դրոշ,Հառնում էր — «անկաշկանդ», «ազատ» —Ու չկա՛ր Նաիրի ուրիշ...\nԱչքերը դարերի հեռուն,Ակնոցը նաիրյան քթին՝Կանգնել էր վարժապետ Սողոն՝Նաիրի հնամյա որդին:\n\nԴարերի մշուշից ելած,Ձեռքին՝ հնամյա մի նետ —Դարերի մշուշի վրաԳրում էր՝ «Վեց վիլայեթ...»:\n\n* * * * * * * * * *\nԻսկ այնտեղ — Կարմիր ՄոսկովիցԴեպի աշխարհները բոլոր —Անթել հեռագիրը նորիցԿանչում էր ձայնով ահավոր:\n\nԿանչում էր — երկրից-երկիր,Ձայնում էր խանդով բոցավառ.— Ելի՜ր, սովալլուկ մարդկությանԱնեծքով գերված աշխարհ...\nՀյուսիսից մինչև արևելք,\t՝Մինչև Հինդ, Հաբաշ, Հնդուչին —Կանչում էր՝ «Եղբայրնե՜ր, ելե՜ք —Սա՜ է մեր կռիվը վերջի՜ն»:\n\nԵվ ահա այդ ահեղ կանչինՇիրակի դաշտերից — հանկարծ —Զրահապատը խանդով առաջինՆաիրի դաշտերում զնգաց:\n\nԶրահապատը զնգաց զնգուն,Շիրակի դաշտերից կանչեց —Նաիրի հնամյա երկրումԿարմրավառ, ահեղ հնչեց...\nՈւ կարմիր, հրդեհի նմանՄրրիկներ անցան սրընթաց —Եվ, ելած քնից հնամյա՝Արևելքը, կարմիր, խնդաց: \n—\n* * * * * * * * * * * *\nԴու հիմա, երկի՜ր Նաիրի,Աշխարհի ճամփեքի միջումԿանգնել ես՝ խնդավա՜ռ էլի,Հառնել ես՝ երկաթե թռչուն:\n\nԱշխարհի ճամփեքի միջումՈւր գալիս են, խառնվում իրարԱրևմուտքն ու արևելքը հին —Դու հառնել ես նորի՜ց, բոցավառ,\nՎառվել ես՝ կրկի՛ն, կրկի՛ն...Պարզել ես ճամփեքի միջումԱրնավառ, կարմիր մի դրոշ,Ու նորի՜ց քո խոսքը հնչուն\nԶրնգում է խնդությամբ որոշ:\nԵվ ո՜չ թե վարժապետ Սողոն,Այլ Պողոսն է հիմա քո որդին,Որ դեմքը քրտինքով ողող՝\nԼծվել է գալիքիդ երթին:\nԼծվել է օրերիդ երթինԵվ սրտում խնդություն ու կամք՝Բյուրերի հետ մեկտեղ, միասին\nԱյս երկրագունդը հինՔաշում է դեպի Ապագան...\n* * * * * * * * * * *\nՎԵՐՋԱԲԱՆ\nՀիմա —Ամեն տեղ —Լսո՞ւմ եք —Զնգոց...Երկաթի գրգիռ:\nՕրերը — հրետանի:\nՈւ կյանքը, հին կյանքը հիմա —\nՀիշո՞ւմ եք —«Տիտանիկ...»:\nՀիշում եք.Եղավ տո՛ն.Լույսի ու երկաթի մեծափառ հանդես...— Օրեր...Շփոթում...Մարսելյեզ......Անտես:\n\nՈւ ճչաց —Սո՛ւր ճչաց —Կանչեց հոգեվար —Ռադիոն...Կանչեց:\nԴեպի քաղաքները բոլոր,Դեպի կայարանները բոլոր,Ճչաց,Սո՛ւր ճչացԿանչեց...\nՈւ մեռան:\nԳնացին:\nՈ՞ւր...\n— Օրերը թռչում են, թռչում են արագ:\nՕրերը — կրակ,Պուրպուր...Ուզո՞ւմ ես՝ բռնեմ հոգիդ այսօրվա —Ու ծանր,Երկաթե մի դիսկի նման —Նետե՛մ —Ո՞ւր նետեմ —Ու՞ր...— Դեպի կյանքը գալիք,Պուրպուր...\n* * * * * * * * * *\nՇինվում է աշխարհը հիմա,Շինում ենՓողոց առ փողոց —Մոսկովցի,Բանվոր մի Իվան,Մի Չինկ-Ֆու,Մի Հանս,Մի Պողոս:\n\nԵս ասում եմ՝ աշխարհը կդառնաՄի հանո՛ւր խնդության փողոց,Ու Չինկ-Ֆուն Պեկինում կխմեՔո կենա՜ցը, Բարթո՜ւղ, Պողո՜ս...\nԻսկ եթե հույսերից իմ այս վառԻմ սրտում պիտ մնան վերքեր —Ես էլի՜ քո փառքը կերգեմ,Իմ հզո՛ր, երկաթե՜ եղբայր:\nԿերգեմ քո կռիվը մեծ,Աշխատանքդ հզո՛ր, անծի՛ր, —Այս պոեմս — քո կա՜մքը երգեց,Այս պոեմս — դո՜ւ երգեցիր:\n\nԹե խաբեն օրերն այս հրկեզ՝Սրտո՜վ միշտ քեզ պե՜ս ու քեզ հե՜տ —Ես էլի՜ քո փառքը կերգեմ —Ես — չնչին,ՎերջինՊոե՜տ...Երևան, 1920, III\nՄոսկվա, 1921, XII\nՉԱՐԵՆՑ — ՆԱՄԵ\nМосква, Москва,Ты Меккой мне, Москва,А Кремль твой-сладость чернаяКаабы.А. Кусяков. «Искандар Намэ»\nՁեր հոգին մի պահ թող ներիԻնքնամեծարանքն այս քարե: \n—\nՈ՜չ «խալխի նոքար», ո՜չ «գերի»*, —— Ես եմ այս՝ ոսկյա խոսքերիՇահինշահ — Եղիշե Չարենց:\n\nԵս եկել եմ հեռո՛ւ Իրանից:\nՀայրենիքս է — Խանի Մակուն:\nԻմ հոգում — արև՜ն Իրանի,Իրանի արև՜ն է իմ հոգում:\n\nԻսկ արյան մեջ երգում է իմ —Նաիրյան տխրությունն անծիր...\nԻսկ ուղեղս — կարմի՛ր-կարմի՛րՄոսկովյան հրով այրեցի:\n\nԹող իմ սիրտը — բուրմունքը վարդի,Իսկ ուղեղս — կրակը խանձի: \n—\n— Իսկ հիմա լսեցեք, մարդիկ,Շահ-Նամեն բանաստեղծ Չարենցի...\nI\nՈսկեվառ արևի նմանԻրանից նետված Նաիրի,Նաիրից նետված Մոսկով —\nԵս երգում եմ կյանքս հիմա —Արևով,Արյունով,Ոսկով:\n\nԵս ի՞նչ հրաշքով դարձնեմՕրերիս անիվն անգո,\nԹող իմ երգը ձեզ թռցնե —\nՆաիրի.\nԿարս —\nՄանկություն...\nԵս Կարսում եմ —Նորի՜ց,Նորի՜ց...\nՄանկական շրթերիս կախած՝Ես տեսնում եմ մորսՆորից —Ստինքները՝ երկու ձագար...\nԴեռ հոգիս մի նետ է հանգիստ՝Օրերիս աղեղին կպած:\n\nՀեռևում — մորմոքը զանգի:\n\nԱհա հայրս՝ հագին կապա...Նրա դեմքը՝ արծաթե ափսե,Վրան քիթը՝ կեռ մի դանակ:\nԹափել է ժամանակն անսերՄազերին — ճերմակ նիրվանա:\n\nԱհա մայրս՝ գնում է ջրի,Գլխին՝ Թեհրանի լաչակ...\nՍուլում է քամին Նաիրի —\nՈւզում եմ բարձր ճչալ:\nՊարզում է ձեռքերն առաջՀոգիս, որպես որբ տղա. —Ուզում է — արևկեզ հարավ,Ուզում է արևի ծնծղան...\nԻսկ երբ մայրս մազերին իր ձյունԴնում է ոսկեմուգ հինա —Թվում է՝ մազերի միջովԵս կարող եմ Թեհրան գնալ...\nԿարող եմ հասնել Հնդուչին,Տիրանալ գանձերին Շահի...\nՄանկություն... ոսկեթև՛ թռչուն...Դեղնավուն ոսկի՛ հինայի...\nII\nԵս ծնվել եմ Մակու քաղաքում,Արևի տակ ոսկեղեն, հասուն,Շոգ շնչի տակ Որմուզդի թևի —\n1897 թվին:\nԹափել է արևն ԻրանիԻմ հոգում Շիրազի վարդեր:\n\nԲայց տխուր Նաիրյան քամինԻմ սրտում թախիծ է բարդել:\nԴեռ աչքերս արևին չբացածՆետել է ինձ հին մի քաղաք: \n—\nԵս անգույն Կարսում մեծացա՝Հայրենիքս հեռուն թողած:\n\nԱչքերս թևերի նմանԴեռ նիրհել էին շվարած —Երբ գրկեց ինձ թախիծն հնամյա,Որպես տան մշտական ծառա:\n\n(Նա մեր տանն էր վաղուց մեծացել,Դեռ եղել էր պապիս ժամանակ:\nՄնացել էր՝ հոգնած ու ծեր,Սպասում էր, որ երկինք գնա:\n\nՄենք նրան ասում էինք՝ ապի,Նա տանում էր ինձ փողոց.Սիրում էր ամեն բան թափել.Երդվում էր նաիրյան հողով...):\n\nՀորական տնակում նստած,Նա մռռում էր, որպես տան կատու:\nԲայց հոգիս կարոտով վստահԵրազում էր արև ու խնդում:\n\nԵվ հենց նա՜ էր, թախիծն հնամյա,Որ ծածկած արև ու Իրան —Մի ծերուկ ուսուցչի նմանԻնձ մի օր վարժարան տարավ:\n\nՈւ, ծածկած արև ու Իրան,Նա, շնչով կարծես մի հրե —Ուղեղիս կտավի վրաՓորփրեց հնամյա գրեր...\n(Իմ հոգինՈ՞նցԻմանար,Որ հոսանքը այդ հին գրերիԻմ հոգու անհաղթ թևերինՊիտի բյուր երկինքներ բանա:\n\nՈր հետո,Տարիներ հետո,Առածից բյուրպատիկ ավելի —Նավերիս ճերմակ կտավինՆա քամի ու արև պիտի տա...):\n\nԻմ խաղա՛ղ, կապո՛ւյտ մանկություն,Դու նման ես լճակն ընկածԱրծաթե լուսինի դիսկին: \n—Դու կայիր — ու չկաս հիմա դու,Արևի դեմ դու, թույլ, հանգար —\nԲայց արդյոք կայի՞ր դու իսկի...\nIII\nԵվ ահա — պատանի եմ եսՏասնըչորս, տասնըհինգ տարեկան:\n-\nՀիմա քեզ,-\tպիտի քեզ երգեմ,Իմ լուսե, հեռո՛ւ բարեկամ: \n—\nԱստղիկ: \n— Քո անունը այսԵս պահել եմ սրտում իմ — վառ:\n\nԻնչպես ծովն ընկած առագաստԹող ընդմիշտ նա այնտեղ մնա:\n\nՕ, հաճա՛խ, հաճա՛խ, բարեկա՜մ,Որպեսզի հոգիս չմրսի —\nԵս հիշել եմ վայրկյան-վայրկյանԿանաչած այգին Կարսի...\nԵս հիշել եմ —Ի՞նչ.Չգիտեմ:\n-\nԵս հիշել եմ այն ամառվաՔո ժպիտը —Տխուր,Անթև, —Իմ շապիկը — հիշո՞ւմ ես — ճերմակ...\nՀիշո՞ւմ ես...\nԱխր ի՞նչ հիշես...\nԱխ, ոչինչ չկա հիշելու: \n—ԱշունըՏերևներ քշեց —Թիթեռներ դեղնած հուշերի...\nՆերի՜ր ինձ,Ների՜ր, բարեկա՜մ,Ինչքան էլ լուսե լինեիր —\nԵս անմիտ պատանի էիՏասնըչորս-տասնըհինգ տարեկան...\nlV\nԵվԱհա —Տասներկու թվին —Առաջին անգամ... այնտեղ...Առաջին համբույրս տվի —Քեզ...\nՀիշատակ անթև:\n\nԵս ուզում էի — շո՜գ,Իրան...Շիրազի վարդեր կարմիր: \n—\nԲայց գտա...Անկողնի...Վրա...Տարածված... մի պաղ... մարմին...\nՆերիր, Աստղիկ Ղոնդախչյա՜ն,Իմ լուսե բարեկամ...Ների՜ր...\nԵս...Հետո...Աշխարհներ անցա —Բայց թողածս ետ չբերի...\nՍիրելի,ԼուսեՂոնդախչյան —\nՆերի՜ր... օ...Ների՜ր...Ների՜ր...\nԵվ ահաԱռաջինԱնգամ —Այնտեղ... միևնույն տարին —Երևաց մի ուրիշ անգո,Անունը... \nԵրկիր Նաիրի:\nԵրևաց:\nԵրևի չկար:\nԵրևի չկային վարդեր:\n\nԵկավ —Ուսերիս վրաՄի անհուն տխրություն բարդեց:\n\nԹվաց թե —Տեսնում եմ մշուշումՄի կապո՛ւյտ-կապո՛ւյտ աղջիկ: \n—\nՆման էր — հնամյա փոշու,Նման էր — արնոտած խղճի:\n\nՍպիտակ շրթերի վրաԿային... դեղնավուն վերքեր:\n\nՏվեցի սիրտս նրան —Ուզեցի, որ նրան երգեմ...\n* * * * * * * * * *\nVI\nՕ, երգե՜ր իմ —Առաջի՛ն,Առաջի՛ն...\n«Երեք երգ»...\nԱստղիկ Ղոնդախչյան...\nՔրքրեմՄոխիրն իմ խղճի\nԵվ երբե՜ք, երբե՜քՉզղջամ...\nVII\nԵս ինքս էլ լավ միտՉբերի —Թե ո՞նց` Կարսի այգուց —\nՏասնըհինգ թվի վերջերին —\nԱրթնացա... զորքերի շարքում:\n\nԿամավոր:\n\nՀայկական բանակ:\n\nՀրացան: \nԹնդանոթ: \nՌումբեր:\n\nԵվ ահա — Այգեստանը Վանա:\n\nԵվ ահա — Վարդան, Ռուբեն:\n\nԵվ ահա ընկերներ նոր-նոր:\nՆյու-Յորքից, Բասենից, Պոլսից: \n—\nՄա՜հ,Մա՜հ,Մա՜հ:\nԸնդհանուր, հանուր:\n\nԶինվորի, աղջկա, հարսի: \n—\nԵս կարծում էի — այնտեղ,Ռումբերի ահեղ որոտումԿգտնեմ քո դեմքը լուսե:\n\nԲայց գտա... դիակներ փայտե,Ու տեսա մի երկիր, որը դուԼքեցիր խուժումից մեր սև:\n\nՈւ իջավ թախիծն հնամյաՈւ հոգիս ճնշեց, ճնշեց...\nԵվ իմ դեմ հրաշքի նմանԿրակվեց քո ուղին անշեղ...\nVIII\n(Ո՞ւմ ինչ, որ — միևնույն թվին«Պրոգրես» տպարանը ԹիֆլիսումԱվետեց իմ կոտրած թևիԱրնոտած անկումի մասին...Ու «Գիր»-ը փոշոտ վիտրինումՄի փոքրիկ բրոշյուր դրեց: \n—\nԻմ տողերը վիշտ բերին ո՞ւմ —Դանթեյան իմ տողերն հրե):\n\nIX\nԻսկՀետոՏասնըհինգ թվին —Երբ եկա, հասա Մոսկով —Զգացի հսկա մի թևիԹպրտում... \nՎիթխարի սոսկում:\n\nԹվաց թե —Հասնում եմ ահաԱշխարհի վերջին վրանին, —\nԲայց որպես ոսկի մի վահանԲարձրացավ արևն Իրանի...\nՎառվեցին իմ հոգում հանկարծՎարդերը հեռու Շիրազի...Օ, սի՜րտ իմ, գլխիվայր ընկար —Կախվեցիր... աղջկա վարսից:\n\nԶարթնեցին հեռո՛ւ տարիներ —Ձիերի նման վրնջան...\nԱրթնացավ հրկիզող մի սեր...\nԿարինե:\n\nԿարինե Քոթանճյան...\nX\n«Ծիածանը»...Արև՜ն է այնտեղ, —Նաիրյան թախիծի միջից.Հրկիզված իմ հոգին բանտելԵվ ուզում էր անդարձ շիջի:\n\nԻրանի արև՜ն էր շոգ —Լացակումած կապույտը Նաիրի...\nՈւ թախիծը — խեղդող, ճնշող, —Խառնված ոսկեման հրին:\n(Դեռ չկա՛ր աշխարհում անշողԴեռ չկա՛ր արև-Նաիրին...):\n\nXI\nՄոսկով:\nՏասնըյոթ թվական:\n\nԻմ սրտում — արևն Իրանի:\nԵվ ուզում էր արևն ագահՀրդեհել սկսվող տարին:\n\nՀունվար...Փետրվար...Քսանըվեց:\n\nՊոկվեց, ինչպես քար սարից:\nԱրևը՝ կարմրակեզ բանվոր՝Գլորեց թափով վիթխարի:\n\nԻ՞նչ...\n— Հսկա,Վիթխարի մի քար,Որ նստել էր մեր թևերին:\nԾծում էր մեր արյունն, ագահ, —Շնչում էր սառնություն բևեռի:\n\nԳլորվեց:\nՈւ զուր,Երերուն,Մի վայրկյան սպասեց, չըգնաց:\n\nԲացվել էր — անհուն մի հեռու:\n\nՋարդել էր մի հին մեքենա:\n\n* * * * * * * * * * *\nԿանգնել էր ճամփի սկզբին,Հետևում — մռայլ տարիներ:\n\nՎախենում էր կարծես վազքից...\nԿարինե...\nՀիմա՛ր Կարինե...\nXII\nԻմ հոգում — արևն ԻրանիԼափլիզում էր հրդեհի նման:\n\nՈւ ծանր, որպես գրանիտ,Նաիրյան թախիծն հնամյա:\n\nԹե իզո՞ւր կրքերիդ բազենՀետևեց ինձ երկա՛ր տարիներ...\nՏխրություն էր հմայքդ մսե —Կարինե...Մշո՛ւշ — Կարինե...\nХllI\nԻնչպես քարը, մնացած ճամփին,Որ նորից գլորվի պիտի —\nԻմ հոգին կարոտով անբիծՍպասում էր վերջին աղետին:\n\nՊիտ ընկներ, որպես գրանիտ,Քո կարոտը հոգնած իմ խղճից —Որ ոսկի արևն ԻրանիԽառնըվեր նաիրյան թախծին...\nԵվ ահա —Հունիս,Հուլիս...Եվ ահա —Սեպտեմբեր,Հոկտեմբեր...\nԶարնվեց կռանը — սալին:\nՏեղացին վիթխարի ռումբեր:\n\nՈւ ռումբերը — արնակեզ երգովՊայթեցին ուղեղում իմ մութ: \n—\nՈւ կարմիր ռումբերի ներքո —Երազներս տվի... քամուն:\n\nԳլորվեց, որպես գրանիտ,Քո կարոտը հոգնած իմ խղճից:\n\nՈւ ոսկի արևն ԻրանիԽառնվեց նաիրյան թախծին...\nXIV\nՏասնըութ:\nԹվական կյանքի:\n\nԻրիկուն: \nՎերադարձ: \nԱռավոտ:\n\nԱզատվեց հին կապանքիցՀոգիս՝ վիթխարի ցավով:\n\nՏասնըութ:\nԹվական հրի.\nՈղջակեզ — կարմրակեզ բոցում:\nԱրթնացավ արև՛ — ՆաիրինԻմ հոգու նո՛ր զնգոցում:\n\nՀրդեհ էր:\nԱնհատնում կրակ:\nԱրնաքամ վերքեր կարեվեր:\nՈւ կարոտդ հանկարծ ալվըլան —\nՈղջակեզ — հոգիս արևեց:\nՈղջակեզ: \nԽնդություն: \nՈւ միԱնհատնում վատնում միասին —Եվ հոգիս սանձարձակ թռավ...\nԱյսպես էր տասնըութ թվին: \n—\nՍո՜մա...Լյուսի Թառայան...\nXV\n(Հոսում է արնակեզ մի գինի,Հրդեհվում է սրտում իմ շոգ.Անցնում է իմ թեժ արյունիցՈւ քանդում է կապանքը ճնշող:\nՆա այնտեղ է — դուրսը, նա կա,Որպես կին, որպես նո՛ր Նաիրի,Հարբել են խմբեր խելագարՈւ աշխարհը հանձնել են հրին:\nՆա այնտեղ է — Լյուսի Թառայան.Վարդերում, արևում Շիրազի,Նաիրյան դաշտերի վրա,Սկյության դաշտերում անծիր...Ու բոլո՜ր նրանց սրտերում,Որ աշխարհը հանձնել են հրին:\nՀրդեհվել է աշխարհի հեռուն...\n— Այսպես էր այն կարմի՛ր տարի՜ն):\n\nXVI\n19.\nԿարմիր Բանակ:\n\nՀորդել են հեղեղները սև:\nԱնսահման դաշտերի վրաՇաչում են քո թևերը լուսե:\n\n* * * * * * * * * *\nԿայարան:\n\nԶորքեր:\nԶորքեր:\nԶինվորներ կարմիր:\n\nԳիշեր:\n\nՈւ կարմիր զորքերի վրաԿործվել է խավարը սև:\n\nԽոր,Խավար,Ահավոր սպասում:\nՀեռուն՝ կրակներ տարտամ:\n\nԱռավոտ — կգնանք, հզոր. —Կփշրենք թշնամու շղթան:\n\n* * * * * * * * * *\nԱյստեղ էր — 19 թվին:\n\nՕ, ինչ հո՛րդ էր տագնապն ուղեղիս...\nՈւ հոգիս հրդեհին տվի,Որ լափվի բոցերում դեղին:\n\nԱյստեղ էր:\n\n19 թվին:\nՀավաքվել էր Բանակը Կարմիր:\n\nՈւ բոլոր աչքերում ծավիԱնսահման խնդություն կար մի:\n\nՈւ մոտի՛կ, մոտի՛կ էր այնքանԵրազած աշխարհը գալիք...\nՀավատում էր — տերևն անգամՈր... կգա՛, կգա՛ Անձկալին...\nԿանգնել էր Նա դռանըԿարծես —Խանդավառ՝ ճակատին արև:\n\nԵս երբեք քեզ չե՛մ մոռանա —\nԹառայան...\nԿայարան Տիխորեցկ:\n\nXVII\n(Եվ մի՞թեԵսՉերգեցի՞Ձեր կռիվը, կարմիրԸնկերներ...\nՆայեցի երկաթե գծին —Հասկացա, որ ամբողջը — մե՜րն է:\n\nՈւ կարմիր հրդեհում հրձիգՎառվելով՝ ձգտեցին իրար —Անձրևը նաիրյան թախծիԵվ արևը քո, ոսկի իմ Իրան:\n\nՀասկացա, որ որպեսզի դուքՄիանաք ու ձուլվեք ի մի —Պիտի նախ իրար միանանԼույսերը Փարիզի, Պեկինի:\n\nԴեռ պիտի խմիչքը վեդյանԲյուրավոր սրտեր խանձե: \n—Բայց ուղին ես արդեն գտա՝Դեռ երեր, անմարմին, անձև...):\n\nXVIII\nԻնձ կանչում էր կարծես անծիրԿարոտով — երկիր Նաիրին. —\nՆորից Հայաստան գնացիՏասնըինը թվի վերջերին:\n\nԱյնտեղ — Նաիրի երկրում,Հնավանդ ցանկությամբ ուրիշ՝Արդեն խմբապետ Դրոն\nՊարզել էր երեքգույն դրոշ:\nՊարզել էր — Երևան քաղաքում,Հնամյա Մասիսին մոտիկ:\n\nՈւ լցրել էին հողագույնՈւրուներ քաղաքն անոթի:\n\nՈրպես քար՝ տխրությունն իջավ,Ծանրացավ ուսերիս,Վրաս:\n\nԵս նորի՜ց, նորի՜ց քեզ տեսա —Մանկություն...\nԿարոտ իմ...\nԿարս:\n\n* * * * * *\nXIX\nԿարս:\nՏասնըինը թվին:\nՏասնըինը թվի վերջերին:\n\nՆո՜ւյն երկինքն էր՝ կաթսա արևի:\nՆույն խշշոցը քչփչան ջրի...\nԲայց արևը իզուր էր փորումԿուրացած աչքերը շենքերի:\n\nԻզո՛ւր էր նաիրյան հեռունՈւնկնդրում քչփչուն ջրին...\nՄանկական երազում տեսածՇուքերի նման չկայինԾանոթներս — լուսե՛ մարդիկ...\nԴարձել էր — սրերի հեսանԿապույտ մանկությունը իմ —Իմ կանաչ, պայծա՛ռ բարդին...\nԷլ ինչո՞ւ ծիծաղեր հոգիս,Երբ մի լուրջ քննադատ մի օրՍարսելով դահլիճն ու ֆոյեն —Ավետեց ամբողջ աշխարքին,\nՈր ծնվել է — մեծ մի պոետ...\nՈր ծնվել է երգիչ մի վառՈւ բերել է երգեր հրե. —\nՑնծա՜, նաիրյան աշխարհ, —\nՑնծա՜... \nԵղիշե Չարենց...\nXX\nԵրևան:\nՔսան թվական:\n\nՓետրվար,Մարտ,Մայիս...\nՈղջո՛ւյն, ընկեր Թավաքա՜լ:\nՄուսայե՛լ:\nՍարուխա՛ն:\nԱվի՛ս...\nՈղջույն բոլորի՛դ, բոլորի՛դ:\nՁեր կամքին — երկաթ,Գրանիտ:\n\nՄոսկովյան կարմրակեզ հրին,Կարմրավառ վարդին Իրանի...\n* * * * * * * * * * * * *\nԵրևան:\nՄեկ մայիսի:\nԱստաֆյան փողոցում — խմբեր:\n\nԽնդավառ ելած միասին —Կտրել են փողոցի ճամփեն:\n\nԵվ ահա — դրոշներ կարմիր:\nՀնամյա Մասիսի առաջ...\nՈվ որ կա — թող գա՜:\nՎառվի՜,Սուր ճչա, խնդասիրտ գոռա՜:\n\nԶիգզագներ —Նժույգներ թռան,Կապվեցին՝ Երևան-Մոսկով.\nԹափվեցին շենքերն հնօրյաՀարվածի տակ երկաթե բազկի:\n\nՈւ սրտում իմ վառ խտացանԳալիքները... \nՈ՞ւր գայիր էլ: \n—\nԻսկական մարմին ստացած —Կանգնեց խնդավառ Նաիրին...\nXXI\nՔսանըմեկ:\nՀատված քսանըմեկ:\n\nԻնչ եղավ քսանըմեկ թվին —Թող հոգիս գալիքի՜ն գամե,Թող հոգիս ընդմիշտ արևի: \n—\nԸնթերցո՜ղ: \nՔո հոգին հիմաԹող ճեղքեմ երգիս դանակով.— Ես եղա... առաջին ՆաիրյանԻսկական Կարմիր Բանակում...\nՈւ տեսավ Մասիսն հնամյա,Առաջին անգամ իր օրից —Չերազած հրաշքի նմանԿռիվը նաիրցի բանվորի...\nԻսկԵրբՏուն դարձանք բանակիցՍպասում էր ինձ արդենՆաիրին... երկրային մի կին.\nԱչքերը — ջահեր կրակի,Շրթունքները — Շիրազի՜ վարդեր:\n\nԻնչքան շա՛տ անցան դեմքեր,Բայց հոգիս թող քեզնո՜վ հարբի.\n— Ախ, ինչքա՛ն ես սիրո՛ւմ եմ քեզ,Արփի՛կ, լուսավո՛ր Արփիկ...\n* * * * * * * * * * * *\nXXII\nԵս հիմա ապրում եմ Մոսկվայում.Գլխիս մեջ՝ մրրիկներ ոսկի:\n\nԳլխիս մեջ մի Ռոբերտ ՕուենՀիմա վառ գալիքն է հսկում:\n\nԳրում եմ պոեմներ, երգեր:\nԵրազում եմ — Գալիքն անծիր:\n\nՆաիրի, ես սիրում եմ քեզ.Քեզ սիրում եմ, իմ Իրան հրձիգ:\n\nԵս հիմա հեռո՞ւ եմ...Օ, ո՛չ.Ձեզ մոտիկ եմ հիմա ավելի —Ինչպես նետը՝ դեպի ետ քաշած՝Առաջից փախչող գազելին:\n\nԻմ հոգին երեք նետ ուներ —Պի՜րկ հենած աղեղին օրերի: \n—Հիմա՝ թռե՛լ են երեքն էլ —Զարնվել են — խնդո՜ւն հրին:\n\nԵս ձեզ չե՛մ, ձեզ չե՛մ մոռացել.Դուք հիմա դարձել եք — մի: \n—\nՄենք շուտով, ինչպես նետ երեքծայր —Թռչելու ենք — Հնդուչին, Պեկին:\n\nԸնդունե՛ք, առե՛ք ինձ հիմա —Մոսկո՛վ կարմրակեզ հրի,Իմ ոսկի՛, ոսկի՛ իմ Իրան,Իմ հեռո՛ւ, հեռո՛ւ Նաիրի...\n1922. 6. 1.Մոսկվա\n\n\n\n\n\n«ՊՈԵԶՈԶՈՒՌՆԱ» ԳՐՔԻՑ\nԵրբԴուքԱրնոտած շրթունք ու բերանԳիտեք լոկ դառնորեն ոռնալ—Ես արև՛ը բերի հուրհրան,Որ շինեմ խնդության զուռնա…\n*\nԱրևի նարնջե ֆոնինՏեսնո ՞ւմ եքԴուքԹեք —Երկաթե պրոֆի՛լը իմ...\nԻ՞նչ է՝Սովո՞ր էիքԿոպեկնոց դրամի վրաԱրքայի դեմք տեսնել...Հիմա ե՛ս եմ՝«Որդի բանվորի» —Իմ դեմքն է հիմա հուրհրանՔանդակվել արևին լուսե:\n\nԻ՞նչ է՝Մթամած նաշերում ձեր թենՎահրե՞ց ձեր հոգին հաղթականԵրբ տեսաք իմ դեմքը երկաթե՝Արևի ֆոնին քանդակած…\nԳՅՈՒՄՐԻ\nՍիրելի Արտաշես Տեր-Մարտիրոսյանին,գյումրեցի պոետին\nԴեռ երգում է այստեղ զուռնան,Դեռ դհոլը սիրտ է հուզում:\nԹող հոգիդ դառնորեն ոռնա—Միևնույնն է՝ կմեռնի անլեզու:\n\nՕ, զուռնա՛, զուռնա՛, զուռնա՛ .Տխրություն:\nԹախիծ դեղին:\nՕրերը ցնորք կդառնան,Աշխարհը -անդուռ փակուղի:\n\nՍտվերի պես կանցնես անհետ,Ստվերի պես կյանքդ կմարի,Ու, մռայլ, կխնդա մահիդ—Գյումրին...\nII\nԴու մի օր կանցնես այստեղից:\nԿուղեկցե քեզ երգը զուռնայի:\nՈւ Գյումրին, գորշ, դեղին,Անտարբեր, մռայլ կնայի:\n\nԴու կանցնես հարբած ու անտարբեր,Քայլերով տարտամ, անիմաստ:\nԲուլվարը մշուշ կպատե,Կժպտա «Ապոլլո» սինեման:\n\nՈւ, ծույլ, աչքերի տակովԿհեգնե գյումրեցի ՎաղոնՕրերիդ ցոլքը վարդագույն,Որ կորավ կյանքիդ դագաղում:\n\nԱռավոտ կընկնես կիսամեռ,Կկանգնի սիրտդ հանկարծ:\nԻսկ Գյումրին դեռ օղի կքամե,Ու էլի զվարթ կզնգա:\n\nԼոկ երգերդ շների նմանԵտևիցդ երկա՛ր կոռնան,Ու վրադ պատարագ կանե —Զուռնան...\nՍՐԻՆԳԸ\nՍրինգը,Կույր ու ծեր,Անցնում էր փողոցով:\nՍրինգը երգ էր գուցե.Ելնում էր դեպի վեր,Իջնում էր կոր գծով:\n\nԻջնում էր—Ետ էր դառնում.Հասնում էր աստղերի ծերին,—Ու նորից, որպես վաշխառու,Աշխարհում փնտրում էր-ի՞նչ...\nԱստաֆյանի միջովԱնցնում էր երգը սրինգի,Ծեծում էր դռները չոր:\nԴռների ետևումՄարդիկՈւզում էին «Ռանգի»,Ուզում էին — «Տասչորս»:\n\nՄնում էր —Դռների առաջ:\nԴառնացած, որ չեն թողնում ներս:\nԵվ նորից, որպես մասխարա —Թռչում էր կոր գծով —Վեր...\nԻ՞նչ խղճուկ էր այդ ծեր վանեցին…Այդ երգը, երգը սրինգի...Այդ երգը՝ աստղային, անծի՜ր...Այդ երգը -անօգ, անգին...\nՔեզ խրատ, պոետ, այստեղից.Օ, երբե՛ք չերգես անտեղի:\n\nԼավ է — կորչե՛ս անհետ,Լավ է-մա՛հը դեղին:\n\nՕ, լավ է կոտրես հանգիստՍրինգըդ, որպես թևեր,—Միայն թե, պոե՛տ, կյանքիցՍրինգի պես վեր չթևես...\nԸՆԿԵՐ\nՀիշում եմ մազերդ գանգուր,Դեմքդ` փողոցի պես փոշոտ,Ծիծաղդ զվարթ Զանգու,Եվ աչքերդ` վառ ու խոշոր:\n\nՀիշում եմ, հիշում եմ, Կարո,Հիշում եմ, թե ինչպես քեզ հետ—Հիշում ես՝ աղբի տակառումՀավաքում էինք թուղթ ու գազեթ:\n\nՀավաքում էինք մենք լուցկուՆոր տուփեր, կլեպներ սեխի —Ու խաղում էր մեր կապույտ հոգումԱրևի լույսը դեղին:\n\nՀիշում եմ, թե ինչպես հաճախ,Կառքերի ետևին կպած,Մանկական խնդությամբ մի չարՄենք թռչում էինք Հինդ ու Հաբաշ…\nԵվ ահա մի օր այդպեսԵրբ թռչում էինք մենք սրընթաց—Կառապանը մտրակով շաչեցԵվ դու պոկվեցիր ու ընկար...\nՈւ հիշում եմ... դեմքդ հողագույն,Ուղեղդ` գորշ, մխրճած...Հետո հայրս մութ սենյակումՄինչև լույս ինձ խփեց ու փնչաց:\n\nՄինչև լույս թքեց դեմքիս,Մինչև լույս հայհոյեց կատաղի,—Ու նայում էիր դառը դու ինձՔո հեռու, մութ դագաղից...\nԲայց հիմա ինչքա՜ն է փոխվելԱյն օրից աշխարհը-գիտե՞ս...Ինչպես մի մարդ անտրեխՎերցնի դառնա կառքի տեր...\nԱրդյոք դու իմացե՞լ ես, Կարո,Որ ընկերդ հիմա այն բոբիկԵվ ուրիշ ընկերներ բյուրավորՊալատները կապել են թոփի...\nԱխ, սիրտս, Կարո՛, մի բազե,Թպրտում է՝ վահրով լեցուն:\nԵթե այս երգս լսես —Քացիով տո՛ւր աստծուն: \n-\nԹող թռչի ամպերից նա վար,Հետույքով զարնվի թող հողին…\nԵս հիմա եկել եմ Մոսկվա,Ես հիմա պոետ եմ հաղթողի...\n*\nՕրերիՇեկՎիտրինումԴրել եմ սիրտս հրե:\nՏալիս եմ մի բաժակ գինու:\nՈւզո՞ւմ եք.Տամ,Առե՞ք:\n\nԻնչի՞ս էՀիմաՀարկավորԷդ կակուղ Կիկոն մասխարա...Թող լինի — թիթեղե երգեհոն,Թող լինի — զուռնա-նաղարա՛ :\n\nԷնպես որ`Աչքերից ձեր չարՉդողա,Չլա,Չմաշի.—Էնպես որ՝ ցավի՛ց չճչա—Երբ կգաքԴուքԹամաշի...\nԵՐԵՎԱՆ\nI\nԻնչ որ չի, չի երազելԴեռ ոչ մի պոետ — աստղաբիբՈւզո՞ւմ եք` որպես գնդասեղԱրև՛ը խրեմ փողկապիս:\nԱռնեմ, որպես սինի,Երկինքը աստղերի խաղով —Ու տանե՛մ այն հարսանիք,Որպես միրգ մի ճութ խաղող:\nԻնձ համար ի՞նչ կա, որ չկա.Կանե՛մ, ինչ որ կամքս ջոկի:\nՈւզո՞ւմ եք՝ դարձնեմ «Չեկա»Թաղանթի պես քնքուշ հոգիս…\nII\nԵս ոչի՛նչ, ոչի՛նչ չգիտեմ:\n\nԲայց կարող եմ ես, պոետ,Երգերիս մատներով երկաթեՁեր կակուղ սրտերը շոյել:\nԿարող եմ, եթե սիրտս ուզե,Կտրելով վերստեր անթիվ,Երկարել դեպի սիրտը ձերՏողերիս լուսե գերանդին:\nԵս կարող եմ, որպես նետաղեղ,Թե կուզեք՝ ե՛րգս թեքելԵվ թողնել, որ նա, հոտավետ,Ձեր դեմքին երազներ թքե…\nԲայց ի՞նչ,Ի՞նչ դրանից...Միևնույնն է՝ սրտիս կիջնիՁանձրույթը, որպես գրանիտՈւ թախիծը՝ պաղ ու դժնի:\n\nՕ, գիտեմ, որ սիրտս հետո,Որպես հին մի, բեկված Թերսիդես —Իր թունոտ բողոքի նետովԶարկելու է թե ինձ, թե ձեզ...\nIII\nԲայց էլ ի՞նչ, էլ ի՞նչ ես ուզում,Անհատնում սի՛րտ իմ երգահան...\nԳրաստի նման անլեզուՔնել է Երևանն ահա:\nԳլուխը դրած ՔանաքեռՈտքերը Մասիս է երկարել:\n\nԵրևա՛ն, ես սիրում եմ քեզ,Գորշավազ շենքերդ քարե:\n\nՍիրում եմ տեսքդ գրաստ,Ինչպես ճորտը սիրում է խանին,Ինչպես սեգ պարսիկը բարեպաշտ,Սիրում է մտնել բաղանիք...\nԿարո՞ղ է արդյոք նեգրը սևՀրաշքով սպիտակել հանկարծ:\n-\nԵրևա՛ն, ես էլ ի՞նչ ասեմ,Որ դու ավելին չցանկաս...\nIV\nԲայց էլի՛, բայց էլի՛, բայց էլի՛,Հայացքը մշուշին գամած,Կախվում է ուղեղիս թելիցԵրևանը որպես խեղդամահ:\nԿախվում է:\nԿախվել է ուզում:\nՁանձրացել եմ, ասում է, կյանքից:\n\nԴու գիտե՞ս, ասում է, — բազումՔաղաքներ կան՝ եռուն, անհանգիստ…Փայլում են, կոշիկի պես սրբած,Նրանք լամպերի լույսիցԱվտո՛ է այնտեղ արաբան,Փողոցի լապտերը՝ լուսին:\nՇարել են իրենց զիստերինԿամուրջները, որպես օղեր...Ախ, նրանք — պայծառ, ոսկերիզ,Իսկ ես — գաղթական Շողեր...\nՀասկանո՞ւմ ես, ասում է, Չարե՛նց,Ես ուզում եմ նրանց պե՛ս լինեմ...\nԵթե դու պետքակա՛ն ես, պոե՛տ,Երգերի տեղ երկրնե՛ր շինե՛:\nՏողերդ կամուրջներ թող լինեն,Օղակեն գետերը զնգուն,Որ անցնեն հազա՜ր տարիներԵվ հազա՛րն էլ թափվեն Զանգուն:\nԹե կարող ես-այնպե՛ս արա դու,Որ այստեղ... նոր քաղաք բուսնի...\nՔայց դու... դեռ նստել ես արթունԵվ նայում ես այդ լիրբ լուսնին...\n— Ախ, լուսինն ահա վերևում,Արախչինն արծաթ մազերին,Նրբալույս աստղերի քեֆումՀեզանազ պարում է «էնզելի»...\nԻսկ Մասիսը քնում թմրածԵրազում տեսնում է ինձ:\n. . . . . . . . . . . . . . . . . . . . . .Ես սիրում եմ քեզ, Երևա՛ն,Ինչպես մեր այն հին հեքիաթումԴավիթին սիրում էր իրա ձին:\n\nՇՈԳԵԳԱԼՈԻՍՏ\nՆորից՝ Արտաշես Տեր-Մարտիրոսյանին.գյումրեցի պոետին\nI\nԼսո՞ւմ է ձեր սիրտը այսօրԱնողոք երգ մի երկաթեՕրերի մասին այն բոսոր.Որ գալու են` բորբոք ու թեժ...\nԱմենո՛ւր, ամենո՛ւր, ամենո՛ւրՀիմա այդ երգն է անողոքՊատգամի նման մի անհունՇեփորում արևն իր փողով:\n\nԻմ հեռու, խուլ աշխարհիցԱհա ես, հին մի պոետ,Տեսնում եմ հեռուները հիր,Որպես նոր մի Ռոբերտ Օուեն:\n\nՀասկանո՞ւմ եք՝ հողմակոծ ու ժխորՕրերի գծերով երկաթեԳնացքի նման մի դղորդՄոտենում է Գալիքը թեժ:\n\nՄոտենում է նա, երկաթե,—Իսկ այստեղ, խանդով անտեղի,Գյումրեցի, հարբած մի ԱլեքԴեռ փչում է իր զուռնան դեղին...\nII\nԴեռ փչում է հին եռանդովԱլեքը իր զուռնան թմրիչՈւ լսում է նրա երգն անթով—Գորշաքար, մռայլ Գյումրին:\n\nՆրա խուլ նվագին ունկնդիր,Հնամյա օրերի շախով,Ելնում է դիմացի խանութիցՃոճվելով, գյումրեցի Վաղոն:\n\nԲռունցքը արծաթ քամարինԱնցնում է փողոցի մեջտեղից,—Ու փռում է մռայլ ԳյումրինՆրա դեմ իր թախիծը դեղին...\nIII\nԴեղինՓողոցներըՁանձրույթ են անձրևում:\nՀորանջում են ծույլ ու դեղին:\nՈւ կանչում է թախիծը հեռու,Դեպի մութ մի, խավար փակուղի:\n\nՀեռուները՝ խիստ ու խոժոռ,Կայարանը, որպես զառանցանք:\nՈւ երգում է զուռնան քոսոտ՝Ձանձրալի, տխուր, միաձայն...\nՄիթե սա՞ է երկիրը Նաիրի,Միթե սա՞ է, սի՛րտ իմ հիմար:\nՄիթե չի՞ զգում օրերիԲոցակեզ շունչը նա հիմա:\n\nՄիթե չի՞ զգացել նա դեռ,Որ արդեն մի հաղթ ՄեքենաՑնցում է ձեռքով երկաթեԱյս խուզերը խանդով մի անահ:\n\nՑնցում է ձեռքով անշեղ —Եվ տիղմի նման անտեղիԿորչում են կառուցման փոշումԱլեքն ու իր զուռնան դեղին...\nIV\nԷլ ինչո՞ւ, ինչո՞ւ է նա փչում.Կուրացած՝ չգիտե՞ միթե նա,Որ գալիք հողմերի բոցումՀաղթելու է ջերմ Մեքենան:\n\nՉգիտե՞, որ վաղը կրքիՈւ մահվան երգի փոխարենՊիտի թեժ երկաթը երգիԴաշտերում այս խուլ, մոխիրե…\nՈւ զուռնի փոխարեն — շոգին,Պիտի տաք գոլորշի՛ն ուռչի,Եվ նրա էլե՛կտրա-հոգինՊիտի տոթ զնգա ու թռչի:\n\nՊիտի գա՛, պիտի գա՛, պիտի գա՛Երկաթի հզո՛ր զնգոցով —Դեպի մեր խուզերը գորշաքար,Դեպի մեր երկիրը քոսոտ:\n\nՆա պարզել է ձեռքը անշեղ,Տալիս է զարթնումի նշան: \n—Ես տեսնում եմ դեմքը նրա շեկԵվ աչքերը նրա դրոշակ...\nV\nԻսկ դո՞ւ, պոե՛տ Աշնուտի,Քո գլուխը ինչո՞ւ ես կքելՈւ թողել ես, որ մուժը մթինՄշուշե թե սիրտդ, թե՛ քեզ:\n\nՍի՛րտդ, սի՛րտդ ինչո՞ւ է սև...Թե՞ կտրել է արդեն անթիվԳետնահար զոհերի հետ քեզ էլՕրերի անդարձ գերանդին...\nՕ, մգլած մրգի նման միԴու գլուխդ գետին ես թեքել,Եվ թողել ես, որ աշնան քամինՄազերիդ անձրևներ թքե:\n\nՕ, ինչո՞ւ, ինչո՞ւ, ինչո՞ւ...Միթե դու Ալե՞քն ես հիմար,Որ անցած հեռուներն ես տենչումՄորմոքող սրտով քո հիմա:\n\nՕ, հիմա՛ր, խե՛ղճ մասխարա...Չգիտե՞ս, որ թախիծը ձյունեԹևերով իր պաղ-անկրակԴեպի հինը քեզ չի՛ թռցնե:\n\nԱնողոք է երթը ԳալիքիԵվ գիտեմ՝ քե՛զ էլ քրքիջով,Ինչպես այն հիմար ԱլեքինԿճմլե երկաթը չոր:\n\nԱՍՊԵՏԱԿԱՆ\n(Ռապսոդիա)\nI\nՄի հոգնած, տխուր տրուբադուր,Օրերի գորշ ճամփեքինԵրգում էր հարվածը հատու,Մահացու հարվածը իր տեգի:\nԵրգում էր նրանց երգը լուսե,Մարմինները նրանց ալ-կրակ,Երգում էր սերը նրանց սևՈւ վերքի արյունն ալվլան:\n\nII\nԵրգում էր կարոտն իր արթուն,Երգում էր ամո՛թը այն սև,Որ կարող է դարձնել մարդունԳետնահար ստվեր մի նսեմ:\nԻր մռայլ օրերի բանտում,Աշխարհի գո՜րշ ճամփեքինԵրգում էր հեք մի տրուբադուրՄահացու հարվածն իր տեգի...\nIII\n«... \nՀոգնած ու թույլ մի խաչակիրԵս մի օր այն դղյակը մտա.Ասպետի լաթեր էր հագիս,Զրահներս ժանգոտած ու թաց:\nԵս դառնում էի սուրբ ՔաղաքիցԵվ սրտիս թագուհուն նվերԵս տանում էի ցավը վերքիսՈւ կարոտս՝ բա՛րձր ու վեհ...\nIV\nԴարբասը շռինդով բացվեց. —Մի զինվոր էր մառ ու մթին:\n— Կտանես ողջո՛ւյնս ձեր վեհՈւ խիզախ, անհաղթ ասպետին:\nԱսացի. ու կրկին փակվեցինԴարբասները մութ ու մռայլ:\nՀոգնած խրխնջում էր իմ ձինԱյն օտար ճամփեքի վրա:\n\nV\nՈւ նորից մռայլ շռինդովԲացվեցին դարբասները վեհ...Եվ ասաց. — Ալֆոնս ԱնդոնՁեզ, խոնարհ, խնդրում է վեր:\nՈւ բռնեց ձիուս սանձից,Հանեց զրահներս թաց:\nԵվ ահա, ես՝ թողած իմ ձին՝Այն մռայլ դղյակը մտա:\n\nVI\n— Ողջո՛ւյն պիլիգրիմ ասպետին.Ձեզ ծառա Ալֆոնս Անդո:\nՈւ իջավ գլուխս գետինՄի անհուն ու խոր եռանդով:\nԵվ երբ, շարժումով մի անփույթ,Բարձրացրի աչքերս լուռ —Ես տեսա աչքե՛րը նրա մութՈւ մորուքը ճերմակ ու սուր:\n\nVII\nԾերունի էր Ալֆոնս Անդոն՝Իննսուներեք տարեկան...Բայց աչքերը՝ չոր ու անթով՝Դեռ նայում էին չար ու ագահ:\nՆա կարող էր լինել արքաՄավրերի, կամ ցեղին Արաբ,Նա կարող էր լինել բռնակալ —Ամբո՛ղջ աշխարհի վրա:\n\nVIII\nԾերունի էր Ալֆոնս Անդոն,Բայց իրանը, պիրկ ու խիզախ՝Նա պահում էր անմար խանդովԲարձրահեռ, որպես սուր մի նիզակ:\nՆա իր կուրծքը պահում էր հաստատ,Պղնձե վահանի նման թեք,\nԵվ իր քայլքը` բիրտ ու վստահ—Նժույգի քա՛յլք էր երկաթե:\n\nIX\n— Ընդունե՛ք հարկը դղյակիսՈրպես ձեր հարկն հարազատ...Եվ տվեք մեզ սուրբ ՔաղաքիՕրհնությունը, իբրև ընծա:\n—Ես նրան դրախտ ցանկացա,Ես նրան տվեցի երկու խաչ, —Եվ հանկարծ լսեցի երգի ձայն,Հնչեցին քնար ու ծնծղա:\n\nX\n…Ու մտան երկու գեղանիԱղջիկներ՝ հուր-հրեղեն…Մոտեցան կլոր սեղանին,Դրեցին գավաթներ հողե:\nՈւ ճկուն շարժումով մի պարե`Իրենց սեգ ողջույնը տվին...Ուխտավո՛ր, նման մի արևՄի՛ անգամ թող կյանքդ արևի:\n\nXI\nՈւխտավո՛ր, մի՛ անգամ կյանքիդՕրերում տխուր ու մռայլԹող ցոլա հրհուր ու անգինԱյդպիսի մի բախտ քո վրա:\nԹող բացվի այդպիսի մի լույսԵրկրային կյանքում քո խավար —Եվ ապա՝ տանջանքին հլու`Թող սիրտդ հավիտյա՛ն նվա:\n\nXII\nԵրկու լույս էին վառ նրանք…Երկու բոց սպիտակ ու սև,Երկու խոլ արև հուրհուրան,Երկու հուր հրաշքներ լուսե…Մեկի բոյը — սեգ մինարեթ,Մյուսինը — սև մի սոսի.Մեկը վառ, պայծառ մի արև,Մեկը կաթ, արծաթ մի լուսին:\n\nXIII\nԲեդվինի խարույկներ էին խոլՍևամած աչքերը մեկի,Մյուսի աչքերը — տխուրՄիրաժներ էին անմեկին:\nՄեկի կուրծքը մզկիթ էր սպիտակ,Մյուսինը — սե՜գ մի տաճար.Մեկը բիլ գազե՛լ էր կապուտաչ,Մեկը հուր նժույգ սևաչյա...\nXIV\nՄեկը թիռ քայլում էր թեթև,Թռչկոտում էր, որպես բիլ գազել…Մյուսի քայլքն հրաթև —Թռի չք էր դաշտերում ավազե...Աշխարհում դեռ չի երազելՆման բախտ և ո՛չ մի արքա, —Բայց այդ վառ բախտին տիրացել,Տիրացե՛լ էր Անդոն չարկամ:\n\nXV\nՈւ հոսում էր հուր-հրահուր,Թափվում էր գինին սեղանին:\nՈւ տարփում էին բո՛ց մի մահուՄարմինները նրանց գեղանի:\nՈւ քամում էր գավաթը հողե,Ու նայում էր Անդոն չարկամ—Կույսերին հո՛ւր-հրեղեն՝Աչքերով չա՛ր ու ագահ:\n\nXVI\nՈւ իջավ, որպես սև գիշերԻմ սրտին թախիծը մռայլ:\nՈւ մի ամպ՝ մութ-մշուշե`Ծանրացավ հոգուս վրա:\nՈւ ոռնաց մրրի՛կը իմ հոգում,Ուրագանը շաչե՛ց ավազե —Մի վա՛գր էր իմ սրտում մորմոքում,Վիրավոր էր չա՛ր մի բազե:\n\nXVII\nՄոռացել էի արդեն եսԻմ սրտի թագուհուն լուսե,Որի դեմքը կյանքում հողմածեծՏարինե՛ր էի երազել:\nՄոռացա կարոտը իմ վառ,Մոռացա թագուհուն իմ անգին,Որի մի՛ հայացքի համարԵս դարձել էի խաչակիր:\n\nXVIII\n— Հանգի՛ստ ասպետիդ վաստակած—Ու ոտքի ելավ Անդոն:\nՄռայլ` բարձրացավ ու գնաց,Հեռացավ, որպես հուշ անթով:\nՈւ նրա ետևից գնացինԱղջիկները հո՛ւր-գեղանի...Իսկ ես... մինչև լույս մնացի`Կռթնած կլոր սեղանին:\n\nXIX\nՄինչև լույս մնացի կիսաքունԿռթնած կլոր սեղանին,Մինչև լույս պարեցին իմ հոգումԱյն կույսերը հուր-գեղանի:\nՄինչև լույս, ինչպես ալվլանԵրկու բոց, սպիտակ ու սև`Իմ հոգում պարեցին նրանցՄարմինները լո՛ւյս ու լուսե:\n\nXX\nԵվ, ինչպես հավաքվում է քամինԴաշտերում մառ ավազե,Կամ ինչպես չար թշնամունՄոտենում են քայլերն հովազի,Կամ ինչպես բեդվինը չարկամՀարձակվում է հեռվից հանկարծՄի կարոտ խոր ու ագահԻմ հոգում շաչեց ու ընկավ:\n\nXXI\nՄինչև լույս աղմկեց իմ հոգումԱյդ կարոտը, որպես ուրագան,Մինչև լույս մռնչաց անքունԱյդ կարոտը չա՛ր ու ագահ:\nՄինչև լույս իմ հոգում շաչեցԱյդ կարոտը, որպես է՛գ մի հովազ,—Ու ծեգին իմ սիրտը հողմածեծԱնապատ էր արդեն գորշավազ:\n\nXXII\nԱնապատ էր արդեն գորշ ու շոգԻմ հոգին՝ տապ ու մթին,Ուր անբավ կարոտը ճնշողՀղանում էր տենդեր անմեկին:\nԿախված էր իմ գլխին կարծեսԱնշարժ ու շոգ մի արև —Ու ծարավ արշավում էի եսԴաշտերում անջուր -մոխիրե...\nXXIII\nՈւ թվում էր, թե նորի՛ց, նորի՛ցԱհա ես` խոլ մի խաչակիր —Թռչում եմ դաշտերով մոխիրե`Ժանգոտած զրահներ հագիս:\nԱրշավում եմ անխոնջ ու ծարավՈւ նորից եռանդ եմ ու վազք,—Դաշտերով տոթ, գորշավազԱրշավո՛ւմ եմ դեպի Դամասկ:\n\nXXIV\nԱյն գիշերը ուշ լուսացավ,Այն գիշերը տևեց մի դար:\nԱյն գիշերը անթիվ անգամԵս Կարմիր Քաղաքը մտա:\nԱյն գիշերը խեղդամահ արիԻմ սրտում հազա՛ր սարացին,Եվ նայում էին ինձ խավարիցԱյն կույսերը հուր-հրածին...\nXXV\nԱռավոտը, մռայլ, բացվեց:\nԴուրսը մութ էր, մրրիկ ու քամի:\nԳլխիկոր` դեռ նստած էի ես`Կռթնած կլոր սեղանին:\nԻմ սրտում անապատ էր արդեն,Իմ սրտում կեսօ՛ր էր արդեն շոգ—Երբ դղյակը դանդաղ զարթնեց.Լսեցի հեռու մի շշուկ:\n\nXXVI\nՈւ վագրի նման վիրավորՑատկեցի իսկույն ես տեղից՝Ու թռա անհուն ծարավով,Ինչպես նետ՝ պոկված աղեղից:\nՈւ իջա ես դղյակիՆերքնահարկը մռայլ ու մութ.Ու խեղդում էր արդեն իմ հոգինՄի կարոտ` համր ու անգութ:\n\nXXVII\nԵվ ահա աչքերով բոցակեզՈւ սրտի վագրային խանդով —Ես տեսա՝ դանդաղ այնպես,Լուռ, գնում էր Ալֆոնս Անդոն:\nՈւ նրա քայլերին դանդաղՀետևում էին հեզանազ,Օրորուն քայլերով խանդոտ —Այն կույսերը փայլ ու երազ…\nXXVIII\nԵս նայում էի անկյունից:\nՀեռանում էին համրաքայլ..Ու թվաց, թե հո՜ւր մի գինիԼցվում է սիրտս ագահ:\nԵվ ահա ես տեսա, որ թեթևԱյն կույր սերը հուր-գեղանիԾերունի ասպետի ետևիցՀեզանազ, մտան բաղանիք...\nXXIX\nՄի առյուծ էր, որ — իմ սրտումՎիրավոր` խոլ մռնչաց:\nԻմ հոգում փոթորիկ էր պայթում,Ճարճատում էր մրրիկ մի չար:\nԵս կանգնել էի քարացած,Ես զգում էի, ուր հիմաԿծալվեն ոտքերս հանկարծՀողմածեծ շամբերի նման:\n\nXXX\nԵվ ես էլ չիմացա — ինչպեսՀաջորդ վայրկյանին, խանդոտ —Քարացել էի արդեն եսԱյն մռայլ, այն մութ դռան մոտ:\nԵվ զգում էի ես միայնՄի կարոտ՝ հուր-խելագար,Որ մի էգ բորենու նմանՈւտում էր սիրտս ագահ:\n\nXXXI\nԵս կանգնել էի դռան մոտ,Բայց տեսնում էի արդեն եսՄարմինները նրանց խանդոտ,Մարմինները լույս ու հրկեզ:\nԵվ տեսնում էի, որ մռայլԾերուհու անկար խանդովՀրեղեն մարմինները նրանցՉարչարո՛ւմ է Ալֆոնս Անդոն...\nXXXII\nԵս տեսնում էի կույսերիՄարմինները՝ երկու ա՛լ-կրակ,Որ ծերի մութ գիշերինԳալարվում էին ալվլան:\nԵս տեսնում էի ծերունուՄարմինը՝ չոր-հողագույն.Մի ճիվա՛ղ էր սև-լրբենի,Մի կտրիճ էր Ալֆոնս Անդոն...\nXXXIII\nՈւ փարվել էր Ալֆոնս ԱնդոնԳալարուն ու տոթ կույսերին,Ու խմում էր անհագ եռանդովՔրտինքները նրանց ուսերի:\nՔրտնքոտ ծնկներին էր փարում,Ձեռքերով մարում էր երկու բոց,Գրկում էր մեջքերը գալարուն,Փարվում էր` չար ու անթով:\n\nXXXIV\n. . . . . . . . . . . . . . . . . . . . . . . . .. . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . .\nXXXV\nԵս տեսնում էի մշուշումՏարփանքով վառվող երկու բոց,Երկուսի մեջտեղում — ծեր մի շուն.Ու լալիս էր հոգիս հողմակոծ:\nՈրպես հուր երկու ժապավեն,Երկու օձ` սպիտա՛կ ու սև —Ծերունու մարմինը փաթաթել,Գալարվում էին օձաձև:\n\nXXXVI\nԵս նայում էի հուսահատՈւ ճչում էր հոգիս խանդիցԵվ ուզում էր հոգիս-նզովվածՏիեզերքն ու կյանքը քանդի:\nԿուտակվում էր կրծքում իմ տոչոր,Ահռելի ու սև մի սամում,—Ես արդեն — մի վա՛գր էի չար,Փոթորի՛կ էի ես անհուն:\n\nXXXVII\nԵս կարող էի բյուրավորՈսոխներ խեղդել, հոշոտել,—Հորդահոս արյան ծարավովԱրնահամ դիակներ ուտել:\nՈրպես չար, արնախում բորենիԵս կարող էի սի՛րտը հանել —Թե ընկած լիներ ծերունինԻմ ճանկերը պիրկ ու անել:\n\nXXXVIII\nԲայց կանգնել էի ես քարացածՈւ խղճուկ էի, որպես շուն:\nԼսվում էր ներսից երգի ձայն,Ու պարում էին մշուշում:\nՈւ պարում էին երկու հուր,Երկու բոց` սպիտակ ու սև—Ու փարվում էին ծերունունԳալարքով խո՛լ — օձաձև…\nXXXIX\nՊայթե՛ց փոթորիկը գլխիսԵվ սիրտս ահեղ մռնչաց:\nՄրրիկի պես շաչով մտա ներս,Բորենու պես ագահ ու չար:\nՈւ իջավ տեգս երկաթեՆրա չոր կրծքին ծերուկ, —Ու հաջորդ վայրկյանին արդենԹավալվում էր նա ա՛լ լճերում:\n\nXL\nՈւ լցվեց բաղանիքը հանկարծԿանացի սուր ճիչերով.Զգացի, որ կրծքիս ընկան,Բռնեցին ինձ երկու ուրու:\nԵրկու բոց` սպիտակ ու սև,Երկու հուր հրեշներ է՛գ.Երկու չար ոսոխներ օձաձև.Երկու խոլ չարքե՛ր հուսաբեկ:\n\nXLI\nՈւ վայում էին կատաղի,Ու ծեծում էին ինձ նրանք:\nՆրանց դեմքը դարձել էր դեղինՈւ հայացքը՝ օձ ալվլան:\nԱյդ վայրկյանը հուր-արյունիԶառանցանք էր՝ խոլ միստերի.Ու հոսում էր ալ մի գինիԴեպի սիրտս նրանց զիստերից...\nXLII\nՃանկռթում էին նրանք ինձ,Գազազած՝ ձեռքերս կծում,Ու թքում էին դեմքիսՎահրով՝ դառն ու կծու:\nՈւ լուսե մատներով չարկամԻմ աչքե՛րն էին փորփրում.Օ, մահու քա՛ղցր վայրկյան,Օ, նզո՛վք, անեծք, աններում:\n\nXLII\nԶառանցանք էր, տենդ էր թվումԱյդ վրեժը չար էգերի:\nՈւ տրվել էի ես հլուՆրանց չար, տանջող կամքերին:\nՈւ խփում էին երեսիսՆրանք հուր-թեթև ոտքերով:\nՈւ անհույս, սև մի կսկիծԼռվում էր սիրտս խռով...\nXLIV\nԵվ հանկարծ թողեցին նրանք ինձՈւ հասան մեռած ծերուկին:\nԿախվեցին նրա չոր դեմքից,Փարվեցին կրկի՛ն, կրկի՛ն:\nՈւ ներկաս էր արյունը նրա սև,Ծերունու արյունը մութ—Մարմինները նրանց լուսե,Մարմինները դառն ու անգութ:\n\nXLIV\nՀամբուրում էին ծերուկիՍպիտակ շրթերը նրանք:\nՈւ ճչում էին դառնագին,Ու կանչում էին — նրան:\nՈւ սրբում էին վերքիԱրյունը մազերով իրենց սև: \n—Ու ընկած էի ես մեջքիս`Մերժված, խեղճ ու անսեր…\nXLIV\nՈ՛վ երկինք, պայթի՛ր գլխիս,Փոթորի՛կ, մազերիս տեղա՛.Տատասկնե՛ր թող բացվեն ճամփիս,Կայծակնե՛ր գլխիս թող շողան:\nԿուրանա՛ն թող աչքերն իմ դաժան,Չորանա՛ թող ձե՛ռքը իմ չար,Թող գգվի ինձ մա՛հ տարաժամ,Թող հոգիս դժոխքո՛ւմ ճչա...\nXLVII\nԻնձ գցին բանտը դղյակի,Ինձ համար սուսեր սրեցին:\nԲայց էլի լիքն էր հոգիսԱյն սիրով հուր-հրածին:\nՈւ մռայլ բանտից ես փախա,Որ կյանքի գո՜րշ ճամփեքինԵրգեմ իմ այս սե՛րն արնահամՈւ հատու հարվածը իմ տեգի:\n\nXLVIII\nՉուզեցի մեռնել բանտումՈւ թաղել սերս անհետ:\nՈւզեցի լինել տրուբադուր,Դղյակից-դղյակ թափառել:\nՈւզեցի, որ լուռ չմնա,Չմարի սիրտս հրկեղ, —Ուզեցի ապրե՛լ մշտական,Որ նրանց գովքը երգեմ:\n\nXLIX\nԵրկու լույս էին վառ նրանք,Երկու բոց սպիտակ ու սև,Երկու խոլ արև հուրհուրան,Երկու հուր-հրաշքներ լուսե:\nՄեկի բոյը — սեգ մինարեթ,Մյուսինը — սև մի սոսի.Մեկը — վառ, անմար մի արև,Մեկը — կաթ, արծաթ մի լուսին:\n\nL\nԲեդվինի խարույկներ էին խոլՍևամած աչքերը մեկի,Մյուսի աչքերը — տխուրՄիրաժնե՛ր էին անմեկին:\nՄեկի կուրծքը մզկի՜թ էր սպիտակ,Մյուսինը — սե՛գ մի տաճար,Մեկը — բիլ գազե՜լ էր կապուտաչ,Մեկը — հուր-նժո՛ւյգ սևաչյա:\n\nLI\nՄեկը թիռ քայլում էր թեթև,Թռչկոտում էր, որպես բիլ գազել.Մյուսի քայլքն հրաթև —Թռիչք էր դաշտերում ավազե:\nԱշխարհում դեռ չի՛ երազելՆման բախտ և ո՛չ մի արքա,Բայց այդ վառ բախտին տիրացել,Տիրացե՛լ էր Անդոն չարկամ...\nLII\nԵս կարող էի նրանց հետԱստծու գահին տիրանալ,Դամասկի վրա հարձակվեքՄեն-մենակ` հա՛ղթ ու անահ:\nԵս կարող էի, որպես շուն,Հավիտյան նրանց ո՛տքը լիզել. —Օ, նրանց ոտքերի՛ փոշումԻնձ համար դրախ՛տ էր լուսե:\n\nLIII\nԲայց ահա — հոգնած մի տրուբադուր.Օրերի գորշ ճամփեքինԵրգում եմ հարվածը հատու,Մահացու հարվածը իմ տեգի:\nԵրգում եմ նրանց երգը լուսե,Մարմինները նրանց ա՛լ-կրակ,Երգում եմ սե՛րը նրանց սևՈԼ վերքիս արյո՛ւնն ալվլան:\n\nLIV\nԵրգում եմ կարոտն իմ արթուն,Երգում եմ ամո՛թը այն սև,Որ կարող է դարձնել մարդունԳետնահար ստվեր մի նսեմ:\nՈւխտավո՛ր, լսի՛ր հիմա դու.Աշխարհի գո՛րշ ճամփեքինԵրգում է հե՛ք մի տրուբադուրՄահացու հարվա ծը իր տեգի…\nՌՈՄԱՆՍ ԱՆՍԵՐ\nՈՉ ՍԿԻԶԲ\nՀաճելի՞ է, չէ՞,էլի ձեզՏերյանի երգը թքոտ:\nԲայցԷսօրՀոգիս թող ձեզ լիզիերկաթե,թեժ արդուկով:\n\nՄի՞թեդեռձեր կակուղ հոգումմշուշե աշո՞ւն է լացկումածու ցնո՞րք է ուզում—հումծախուձեր հոգին՝ գծուծ հացկատակ:\n\nԻզուր:\nԶուր է ուզում:\nՍխալվում է:\nՑնորք չկա:\nԵրբ ջղերն են ճչում անլեզուեսթե կուզեք ապրում ու հուզում—ձեզ կտամ հույզերիս Չեկան:\n\nԻ՞նչ.չկա՞ն.չերգած ներկան դեռ—ի՞նչ.չունի հնչյուններ հազար:\nՈւզո՞ւմ եք` գազազեմ,քանդեմ,ձեզ կիզող հուզումներ հազամ.Միթե ձե՞զ նայեմ,միթե ձե՞զ,էսօրվա կուզիկ պոետներ.ձեր անծեր ծրի՞ն մոխիրե:\nԴուք,որ ունեք արյան տեղ -մեզու խլինք — խելքի փոխարեն.\nՁեզ համար ժամանակը կարծեսեզասայլ է մի դեռ երկանիվ —և որին ձեր հոգին բարձելքշում եք ներկայիս:\n\nԿարծում եք` հենց է՞ս է — չէ.ուզեցի — կերգեմ ոնց որ կա.խոսքերով նույն նեխած ու ծեր—երեկ — սեր,էսօր — շոգեկառք.\nԲոցե ձայնը չհասնի ձեզ թող իմ:\nԲայցէլիլսո՞ւմ եք —իմացեք.բոռում եմ ձեր երկսեռ ռեխին.— բավական է.վերջ հիմա ձեզ!\nԲավական է մեր լեզուն պղինձձեր թքոտ երգերում թրջի,որկակուղ,ոնց որ կուտ սեխի —ծամծմե բթամիտ չարչին.Բավական է մեր լեզուն ռնգայինձեր կակուղ ձեռքերում տանջեք:\nՇարժե՞ լ եք կամենում,կին չկա՞գործածեք հաշիշ, կոկաին,հասկանում եք` գրիչն անգամ չէ:\n\nՈւզում եք մգլի՞ ,ժանգոտի ՞,ուզում եք նեխի՞ մեր լեզուն:\nՈւզում եք կամ կամպոտ, կամ չի՞ ր:\nԿամպոտի փոխարենէսօրձեր կակուղ ծնոտին մոտիկթող շաչե երգերիս ղամչին!\nԲավակա ՞ն է — չէՉարենց:\nՇլացած հանճարիդ փառքովէլ ելիր,հրդեհե,վառե՛ ,վերցրու ցրիր բառ — բոմբ!\nԹող թքեն,թքե թութխալովկպցնեն,շինեն տող-տող«նրբաթել» երգերի խալիննրբաճիչ երգիչները թող:\n\nԷլ ելի՛ր,ռումբերն առ քո:\nՎշտահար, վշտոտ, վշտունեղ,անատամ բառերի շարքովթող Ազատն ազատ — վշտունե!\nՈւզում եք երգեմ ձեզ սեր,ցնցումներ էնպիսի ցավի,որ անցնի,ձեր հոգին կիսե,ոնց որ ծանր, բարձած գրուզավիկի!\nՀասկանո՞ւմ եք...Սե՛ր.դեռ չերգած—և ո՛չ թե երկաթ կամ շոգի —Բայց գիտե՞ք,էնպես, որ գաձեր բկին չոքի!\nԲավական է հոգին ձեր ծերցրտահար հուզումներ միզե:\nԵսէսօրբերել եմ ձեզ —xyz\nՌոմա՞նս եք ուզում,կամ ռոմա՞ն.ինչո՞ւ չէ. ռոման տամ ձեզ:\nԲայցգիտե՞ք —ռոման անռոման,կամ ռոմանս անսեր...\nՍԿԻԶԲ\nՈչ ցնորք ես դու մի դալուկ,ոչ հոգու մի հրաշք անգո:\n\nԺենեա,Քե՛զմարմինը քո կակուղթող երգեմ գանգիս գոնգո՛վ\nԳանգը —գոնգ,թմբուկ է ահագին:\nՄիջին-չար մի միջատ:\nԵթե դա,ներքևից թակի —մինչև մահ ցավից կճչաս:\n\nՈ՞վ իմանա:\nՈ՞վ իմանա:\nՈ՞ վ իմանա:\nՆստած ես սուսուփուս:\nՔեզուքեզ:\nԿգա:\nԿբուրե արևահամ:\nՄեղկությունդ կրքով կզուքե:\n\nՊառկում ես` աչքդ փակես:\nԲայց—կամացոնց որ տուն վառվի`ելնելով ուղեղիդ տակից —Կերևա...Աղջիկ:\nՄարմին:\n\nԱչքեր են:\nՇրթունքներ:\nՀոնքեր:\nԿոնքերի կոնքը կլոր:\nՈւզում ես` գա՛,շրթունքե՛ —քեզ.գրկե՛ս հրկեզ ձեռքերով:\nԻ՞նչ հուշ,Ի՞նչ ցնորք,երազ,լուսնահար տխրություն ու երգ:\n—Կգա,կգգվի նա -շոգ.շեկ.վավաշոտ.Է՛գ:\n\nՇո՛ւ:\nՇո՛ւ-շո՛ւ:\nՄշուշում:\nԿշոյե շշուկը-շոգ:\nՈնց որ օձ կկպչի կաշուդ:\nՇո՛ւ:\nՇշալով:\nՇո՛ւ:\n\nՈւ քո շոգ,ճնշող կոնքերում,որ ցավից կուռչեն,կկապտեն—կվառե ցանկությունն անգութ—մի կարմիր լապտեր...\nԵվ էլ ի՞ նչ.Էլ ի՞նչ.Էլ ի՞նչ.Ողջը — հեչ:\nՉնչին,Միջատ:\nԷլ — ե՛լ.փաթաթվիր թևիդ.Ճչա՛.-\n— ժե՛նեաքեզ.ուզո՛ւմ եմ քե՛զ:\nՕրերի սարսափը դեմքիս`գամ,տամ,արնահամ կիսե՛ս.կործանհ՛ս հիմքից:\n\nՈնց որ չար մի պառավ ջադուբարձրանա խարույկ —հանգիստդու եկարԺենեա,դու—բարձրացար գանգիս:\n\nՈւ թակեց,Ու թակեց տակիցՈնց որ խուլ ահազանգ զանգի,Ոնց որ քար՝ կամքիս հատակինԴղրդաց գոնգը գանգիս:\n\nԼսո՞ւմ ես.կանչում է-քե՛զ:\nՈր լսես,ուզես,որ գա՛ս:\nԱսել է որ գանգըկեզդարձել է — կա՛ս:\n\nԼսո՞ ւմ ես՝ ասում եմ-«Սեր»,բայցծամած այդ բառը որ ասի —ասել է ուզում եմ-քեզ.և ո՛չ թե — լիզած լուսին:\n\nՈւզո՞ւմ ես`ողնաշարս թեքեմ,որ—ոնց որ զսպանակ թեքածթռցնի նա թե ինձ, թե՛ քեզ —թե գաս...\nԵթե գաս,երևաս եթե —մինչև թեժ աստղերի հեռունկթռչի,կտանի թեթևկրքերիս կարմիր աերոն.\nՀասկանո՞ւմ ես՝դուրս կսահիկրքերիս ահռելի հորդան,ոնց որ երգ-ցնդած Իզայիհանճարեղ մատներից հորդած...\nՀասկանո՞ւմ ես՝ինչո՞ ւ.ինչի՞ց,Այս բոլորը -շնչի՞ ց միթե քո:\nԵթե սերը-կիրք է չնչին՝թողծածկեմ քեզ շնչիս մութաքով.\nՀուզո՞ ւմ է.Չե՞ս ուզում — չէ՞.պահվո՞ւմ ես, ոնց որ գանձ անգին...ԷլՔեզ ո՞վ,Էս ո՞ վ կանչեց,որ եկար նստեցիր գանգիս...\nՇԱՐՈՒՆԱԿՈԻԹՅՈԻՆ\nԼսի՛ր,Դո՛ւ,սի՛րտ իմ արդուկ:\nհասկանո՞ ւմ ես ճամփեդ թեքի:\nԷնմա—սինի՞նչ ասես դու,թե ասի՝ մասն եմ մեկի.\nՄաս:\nՄսի:\nՄսե:\nԱմուսին:\nՀասկացա՞ր. կեկել մեկելի.թե ուզե կնստի ուսին,կգրկե էլի.\nԴու կարող ես հուզվել,գազազել,դու կարող ես ցնդել,իսկ նա —ոնց որ հացը հանգիստ կկիսեքո հոգին հոգնած,\nԺենեա,ինձ.լսո՞ ւմ ես ինձ.Հասկացի՛ր:\nԼսի՛ր,Անսա՛:\nԹող:\nԹքիր քո կակուղ կեսին:\nՀասկանո՞ւմ ես՝այ —սա:\nՀասկանո՞ւմ ես՝ վերցնեն ոնց որչքերած մի գերան փայտի —ու ցցեն քո կոկորդը չոր,ու խփեն երկաթե մուրճով,մինչև սիրտդ, ոնց որ թոփ պայթի:\n\nՀասկանո՞ ւմ եսԷստեղ ես հասցրե:\nԿախվել եստեսթևիս —և ի՞նչ.«սեր»«զերո»«երազում սիրել» —իմ վզին դևիզ:\n\n\n\n\n\n\nԻ՞նչ է.Ի՞ նչ իմացար,կարծում ես՝ Տերյա՞նն եմ թեն:\nճիշտ է.շաղել եմ «Տաղեր»,«Ծիածան»,Բայց-թքել եմ դրանք արդեն դեն:\n\nՀանգե՛ր են շարել մինչև էս,քնարել ցնորքներ կակուղ.բայցհանգովո՞ նց հնչեղես,եթե սերդ է-նավթածով Բագու:\n\nՀույզե՞ր ես ուզում, որ հուզենթե հոգի,թե սիրտ,թե թումբ:\nԻսկ եթե պայթե՞ն հույզերը-զեն,իսկ եթե պայթե՞ն հույզերը — զենք,հույզերը մաուզեր,բոմբ,ռումբ:\n\nԼսի՛ր,սե՛ր,քե՛զ եմ ասում.կարծում ես կաղաչե՞մ կամ կուզե՞ մ:\nԿգամ:\nԳիշերվա կեսինկպայթեմ, ոնց որ ռումբ հուզե:\n\nԵս տեսել եմ հրդեհ,պատերազմ,սպիտակ ու կարմիր զորքեր —և ոչինչ:\nԿամ:\nՉմեռա:\nՈր քեզ...\nՀասկանո՛ւմ ես:\nԿգամ գիշերով:\nԱչքերիս աֆիշին խանդոտզզվելի ժպիտի տեղ սիրոկկարդաս — «Կինտո»:\n\nԿընկնեմ,ոնց որ քար նետած:\nԿքաշեմ,կգցեմ մահճիդ:\nՀասկանո՞ւմ ես կամքը վստահքեզ սիրող դահճի:\n\nԼսո՞ ւմ ես.կամ հա, կամ չէ:\nՀասկանո՞ւմ ես.կամ սեր, կամ քիթ:\n. . . . . . . . . . . . . . . .\n«Ցնդած»:\nԶզվանքով կանչեց:\nՀռհռաց դեմքիս:\nԱչքերը գեր մի մկի՝ցատկեց դեն, ոնց որ էգ կատու:\nԵսասացմասն եմ մեկի.իսկ դո՞ ւ:\n\nԿատու:\nԷ՛գ մի կատու:\nՈսկեզօծ:\nՈսկեպատ:\nՈսկե,Կթռչի —կգնա Բաթում:\nԻսկ ե՞ս:\n\nԵ՞ս...Իջնեմ,հավաքեմ գետնիցկրքերիս միրգը թափած:\nՄիայն թե գիշերի,մթնի...Ես — փաս.\nԿշարեմ,ոնց որ ձուկ խաշած,և.—կինտո,անթով խափշիկ —փողոցի մայթին թամաշակտանեմ կրքերիս թեփշին:\n\nԵվ...Եթե մուշտարին թանգի —փողոցի անփող քոծերինկրքերիս միրգը անգինկցրեմ ձրի...Սե՞ր,Զերո՛:\nՈնց որ գաս ճաշարան —չմարսես.ծանրանա սրտիդ:\nՀասկանո՞ւմ եք` էսքան հասարակև էսքան խրթին:\n\nՇԱՐՈԻՆԱԿՈՒԹՅՈւՆ ԵՎ ՎԵՐՋ\nԿարծում եք՝ հաճելի՞ է — չէ՞:\n«Սեր»:\n«Կարոտ»:\n«Աչքերի գինի»:\nԻսկ եղե՞լ է որ՝ կանչեք —և լինի...Ոչինչ չլինի:\n\nՁեզ երգել են ցնորք,ծիածան,ժպիտներ կապույտ ու դեղին:\nԻսկ եղե՞լ է՝ գա,գազազածվերցնի թքի ձեր բեխին:\n\nԻհարկե,հե՜շտ է սիրել:\nԿարուսել:\nԼուսին մեկուսի:\nԻսկ թափվե՞լ են ձեր —հույսերը ձեր —ոնց որբի մազերը — քոսից:\nՕ, թողե՛ք,թքեք լուսնին:\nՈչ աղջիկ է նա կույս, ոչ կին:\nթե կուզեք որ կուզ չբուսնիձեր հոգու մեջքին:\n\nԹո՛ղ,Չարե՛նց.Փողո՛ց գնա մի:\nԳազազած՝ բթադեմ մայթինԷլ վառի՛ր: \nՀոգիդ դինամիտթողտոթպայթի:\n\nՏա՛ր,Տո՛ւրտրուբադուր դարձածառաջին աղջկան անքիթ —քո հոգին՝ ավելի՛ պայծառ,քան հազա՛ր ադամանդ անգին:\n\nՀասկացի՛ր,Սի՛րտ իմ բիրտ.վերջ,Ցնորք չիք:\nՀասկացիր.անքթի քացինավելի է «լուսե»«աստղածին»քան հազար «երազի աղջիկս»:\n\n«Ցնո՞րք» է:\nԿգամ:\nՄկանոտ,Եվ —երբ նա հանվի —եսգիտեմկզգամ ձկան հոտ,ոնց որ ինձ Հայկոպփայ տան մի:\n\nԿպառկի«ցնորքը» —Ե՛ս էլ:\nԵվկակուղերբ խանդից հալի—ոնց որ հացը հանգիստ կկիսեմ:\nնա կասե՝ էլի:\n\nՀետո —կնետեմ ճզմած:\nԹող խանդից նա կծե լեզուն:\nՍե՛ր,Էսօրբերել եմ քեզ — մահ,ես — հունն:\n\nՀույզե՞ր են. թող գա՛ն, եթե կան.բռնեմ —շպրտեմ դեն.Մոսկովից մինչև Վատիկա՛ն.Թող հորդեն-դե՛:\n\nՈ՛չ,Չկա՛,Էլ չկա աղջկաթովչական մահճակալը ճկուն:\nՀույզե ր են՝ թող գան, եթե կան,թող դառնան շոգի հոգեկան,թող հալեն չուգուն:\n\nԻ՞նչ երգ,ի՞նչ կրքեր,գրկել,համբուրել-բուրել-թքաբույր—երբհարբածքաղաքներն հրկեզմերձենում են թաքուն-թաքուն:\n\nԻ՞նչ ձայն,ի՞նչ կոկորդ մեկիկարող է հիմա հող քանդել —երբչոքած աշխարհքի բկինմիլիոններն են եկել հանդես:\n\nԵկե՛ք,թե կուզեք հուզեմ:\nԹե կուզեք չմնաք անկուզ:\nՁեզտամԷնպիսի մի սեր,որ քիզե -ցամաքի Զանգուն:\n\nԴե — եկե՛ք, աղջկներ անքիթ:\nՈնց որ դուք՝ հանձնվեմ շարքով:\nՁեզ,մարդիկ,որ տվիք կյանքին —գանգ,քիթ,կոնք:\n\nԵկե՛ք,Ձեզ կտամ մարմին:\nձեզ կտամ թե քիթ, թե դեմք:\nԵվ հոգի կարմիր,Հոկտեմբեր:\n\nԵկե՛ք,Մոտեցեք վստահ:\n\nԵրգերով հոգին ձեր քերեմ:\nԵվկուզե՞ք —գանգս ձեզ տամ.— Առե՛ե՛ե՛ք կերհք.\nP.SԾիծաղո՞ւմ եք:\nԻհարկե դե...Ե՞ս—պոետ,«երկաթե»«կարմիր»ևհանկարծերգի տեղ երկաթե —Կիրք,կոնք,կին:\n\nՉգիտեմ:\nԲայց գիտեմ հաստատ,Հավատում եմ,զգում եմ, որ նաիմվերջինշնչին նստածպիտի վեր համբառնա:\n\nԸնթերցումից հետո\nՉարենցը մեռա՞վ.Մեռավ:\nՆոր պոետ ծնվի որ մի:\nԹքած թե թերթերի վրաԻշաբար շարեն Ողորմի:\n\nԿԱՊԿԱԶ\n(Թամաշա)\nՏեսարանը բեմ է, բեմի վրա —թամաշա շանց տվողը՝ Ղարան է\nՂԱՐԱ\nԸնկերնե՛ր,Էս ես եմ սարքե ձեզ համար:\nԱջողել եմ կամ շատ, կամ քիչ:\nՈչի՛նչ,Բավական է ինչքա՛ն ձեզ խաղանԱնտիգոնե,Նամուս,Օթելլո,Քին,Ինչերիդ է էսօր հարկավոր«Դատաստան»,«Զանգ ջրասույզ»:\nԷդպիսի խոսքեր ճռճռան,Էդպիսի շորեր մե թավուր,Ձեր պա՞պն է տեսե երազում:\nՀասկանո՞ւմ եք.Ասենք թե մե օրԷդպես են պաչե-պաչպչե,Էդպես են համոզե իրար.սիրեկանն ասել է՝ հա,Աղջիկը` չէ՛:\nէ՛.Էլ ինչո՞ւ են շանց տալիս հիմաԷդ բոլորը Փափազն ու Օրին.Որ ի՞նչ,Թո՛ղ”\nԹող լիզեն իրար,Թող պաչեն-պաչպչեն ոնց կուզեն:\nՀասկանո՞ւմ եք.Կյա՛նքըԷդպես էր առաջ.—Ուտել,Պաչել,Բզել:\nԿյանքը:\nՀա՛ :\nԷդպես էր առաջ:\nԾորում էր՝ յուղ, պանիր, շոկոլադ, շաքարեհրեշտակ մեջը սեր:\nԲայց ո՞ւմ,Ո՞ւմ կյանքն էր էդպես շաքարած.—Իհարկե՝ ո՛չ իմ, ո՛չ ձեր:\nԻհարկե,Չասեք թե չկաԷդ բոլորը կյանքում մեր էսօր:\nԷդպես է սիրում,Համոզում,Էդպես է պաչում էսօ՛ր էլ իր «սրտիսիրած աղջկան»:\n\nԱմեն մե կնյազ,Դուքընչի,Ամեն մի գիմնազիստ քոսոտ:\nՀենց նա՛ էր,Կամ իրա քեռին,Կամ ախպերը,Կամ քեռու տղեն,Որ երեկ թքում էր մեր ռեխին,Ասում էր մեռի,Կամ գաթա թխե, որ ուտեմ:\nԷդպե՞ս էր.չէ՞.Իսկ էսօր,Ծակն է մտե:\nԷլ չկա:\nՅոխտուր:\nՓաս: \n—Էս մասին է հենց սա գրած:\nԲա՞ս:\n\n— ՅԱՇԱՍԸՆ ԿԱՊԿԱԶ—(Ինտերնացիոնալ)\nՂԱՐԱ\nԻնտերնացիոնալից հետո խոսում էձեռով-ոտով.\nԸնկերնե՛ր:\nՄեր,Հենց էս մերԿապկազում-հիշո՞ւմ եք ոնց էր -չէ .Որ ասեմ — վախենամ խնչեք:\nԸնչի՞.Չունքի որ տեր էին էստեղ` հայ, ռուս,թուրք, վրացի կնյազը, խանութպանը,տերտերը, աղամելիքը,վարժապետը, մոլլան, հարբածդոլքընչին:\nԿամ—Հենց էս մեր թառռոնը պետական.Ի՞նչ էր առաջ.Հիշո ւմ եք «պառ-լա՛-մե՛նտ»:\nԱյսինքը...Ո՞նց ասեմ...Նո՞ւ.«Երկու տիրոջ ծառա»—Համ է՛ս, համ է՛ն:\nՀիմի՞:\nՀիմի, դե, էս շենքում-պետականԹառռոն է, Կապկազում-սավետ.— Ո՞նց եղավ բա էդ.Էս բոլորը ո՞նց եղավ աբա:\nՀենց է՛ս է, որ շանց պիտի տանք.Բա՞:\n\nԹող նայե հիմի ով կուզե.Թող նայեն թե մարդ, թե կին:\nԲավական է էստեղ ձեզ հուզենՄիմոսով, քինով, անհայտ տիկինով,Ծծերով տկլոր մի էգի:\n\nՀասկացա՞ք:\nՁեզ համար հիմիՄեյմունի պես էստեղ կխաղան —Հայ,Ռուս,Թուրք,Վրացի,Խանութպան,Տերտեր ու փաշա:\n— Թառռո ն:\nՉէ մի չո՛ռ:\nԿախաղա՛ն:\n— Ցի՛րկ:\nԹամա՛մ թամաշա:\nԻ՞նչ է.Սովոր էինԷս բեմում երևալ թագով:\nԹո՛ղ,Թո՛ղ գան Փափազն ու ՕրինՁեզ համար խաղան ղարագյոզ...\n(էստեղ տալիս է զանգը Ղարան,հետո՝ ետ գալիս կանգնում էժողովրդի առաջ):\n\nՂԱՐԱ\nԷստեղից սկսվում է թամաշեն:\nՉորս աչքով աշե՛ք:\nՏեսնո՞ւմ եք.Բեմը —Դատարկ է, բան չկա.Ոչ անտառ,Ոչ օթաղ,Ոչ էլ ուրիշ դեկոր:\nՄենակ մե զանգ վերից քաշ է տվածթոկով:\nԴեմը մեկ էլ — մե չարխ,Որ դառնում է հաճախ.Փոխում է գույնը՝Սև է,Դառնում է ալաճա,Հետո — կապույտ,Դեղին—Նայած տեղին:\nԱմա թե էդ չարխը ներկած —Դեպի աջ շուռ գա կդառնա ճերմակ,Դեպի ձախ — կարմիր.Մե խոսքով շուռ գալն էլ չարխի—Մեկ է թե շուռ գալն աշխարքի:\nԸնկերնե՛ր:\nԷս մեկը լա՛վ հասկացեք:\nԱշխարքում — էրկու ռանգ կա միշտ.Մեկը —Նրանցը —Բոզ, կապույտ, դեղին, ալաճա,գինեռանգ կամ սևՄե՛կ է:\nՄերը — կարմիր:\nՀասարա՞կ է:\nԸլի՛ հասարակ:\nԱշխարքն էլ էսպես է միշտ էղե:\nԻ՞նչ.Ուրի՞շ մասալ են ձեզ արած...Սո՛ւտ է:\nՁեր գլուխն են եղե:\nՄենք հիմի շանց կտանք խալխինԷդ բոլոր խաղերը լկտի...Դեպի բեմըԷ՛յ,Փաշա՛,Տերտե՛ր,Խանութպա՛ն, —Բե՛մ ելե՛ք դե:\n\nԷս խոսքերի վրա չարխը դառնում էարագ: \n— Դրսում` աղմուկ, հարայ-հրոց,ուռռա: \nՂարան քաշվում է մե կողմ.մտնում են աղմուկով — հայ, թուրք,ռուս, վրացի, կնյազ, աղամելիք,չարչի, մոլլա, գյուղացիք ադվակատ,կոշկակար, վարժապետ, մուսավաթ,դաշնակ, մենշևիկ, կադետ — ամենտեսակ մարդիկ: \nՄե խոսքով` ով որկար, չկա, կա դեռ: \nՂարան բերումդնում է մի դատարկ տակառ, ինքըկանգնում է վրան:\n\nԸնկերնե՛ր:\nԵրեկՄեր թագավոր Կոլին թռցրել են թախտից:\nԸնկել է գլխիվեր, ոնց որ լխկած դդում:\nԸնտրված է ժամանակավոր կառավարություն:\nԲոլորը մեբերան` աղմուկ, հարայհրոց, ուռռա:\nՂարա ժողովրդին.է,Հիմի ես գնամ էստեղից` թող իրենքխաղան:\n\nՄենշևիկ թռչում կանգնում է տակառի վրա:\nԵս — նախագահ:\nԼսեցե՛ք:\nԹագավորը չկա.ՄենքՀիմիԱմենքսՏնով — տեղովԸնտրելու ենք էստեղ սահմանադիր ժողով:\nԸնկերնե՛ր:\nՈւմ պիտի ընտրեք:\nԻհարկե նրան, ով խոստանում է ձեզ տալՀաց, ջուր, տուն, 8 ժամվա աշխատանք,տոն օրերին փստա:\nԱմխանագեբո՛ -չվենի —Ձայն տվեք No առաջինի՛ն...\nՄՈԻՍԱՎԱԹ հրում գցում է սրան՝ ինքը կանգնում էտակառի վրա:\nՅոլդաշլա՛ր,Չհավատաք իթին:\nԻնչների՞դ է փստան:\nՓըս-տա՛...Չէ մի զար-զահար-զահրումար-ֆլան — ֆստան:\nՈւզո՞ւմ եք ձեզ տան լո՛ւ-լա՛-քյա-բա՛բ, փի՛-թի՛, —Ձայն տվեք Մուսավաթի՛ի՛ի՛ն:\nՅա՛ ,Մուսուլման յոլդաշլա՛ր:\nՅաշասըն հուրիաթ,Մուսավաթ,Աղալաթ —Յաշասըն միլլա՛թ:\n\nԴԱՇՆԱԿ գցում է սրան, ինքը կան գնում է տակառի վրա:\nԷ՛յ,Սիրելի մոլլա՛ —Ուզո՞ւմ ես սիլլա՛Փի՛-թի՛...Է՛ս է կգա քթիդ:\nԻ՞նչ.Ադալա՞թ...Թուրքին քշենք հալա —Հետո ադալաթ:\nԸնկերնե՜ր,Առաջ հալա տանք ռեխին դրսի,Հետո ներսի.—Ձա՜յն տվեք ¹\tչորսի՛ն...\nԷս Ժամանակ կողքից գալիս են հաը,թուրք, ռուս, վրացի խոխեք՝ բանվոր—զինվոր տղեք: \nԿրծքները բաց, ամենմեկը Մասիս կամ Ղարադաղձեռքներին կարմիր բայդաղ: \nԿնյազ,մոլլա, աղամելիք չարչի,վարժապետ, մենշևիկ, մուսաքութ,դաշնակ.Ա՛խ —Վախից թափվում են գետին, հետո կամաց-կամաց քաշվում կանգնում ենմեդի:\n\nԲԱՆՎՈՐ թռչում կանգնում է աթոռի վրա:\nՏավարիշչի՛,Ընկերնե՛ր,Ամխանա՛գեբո,Յոլդաշլա՛ր:\nԹագավորը հե՛չ:\nԹագավորը որ կար —Էդ մեկ է թե — մոլլա մուղսի,Կնյազ Բեբութով,Դուքընչի Մարգար:\nԱյո՛:\nԹագավորը որ կար — ինչո՞վ էր թագավոր.Նրանով, որ ուներ՝Կնյազ քեռուտղա,Մոլլա խնամի,Դուքընչի քավո՛ր:\nԷդպես չի՞...\nԲՈԼՈՐԸ մեբերան.\nԿՈՐ-ՉԻ՛ —\nԿՈՐ-ՉԻ՛-ԿՈՐՉԻ՛:\n\nՄԵՆՇԵՎԻԿ մոտենում է կամաց, ձեռաց խառնվում է բանվոր տղերանց:\n\nԴԱՇՆԱԿ ետևից գալիս բռնում է Մենշևիկի թևից:\n\nՄՈՒՍԱՎԱԹՆ էլ կամաց մոտենում է իբրև թե ակամա:\n\nԲԱՆՎՈՐ ուզում է շարունակի ճառը:\n\nՄԵՆՇԵՎԻԿ, ԴԱՇՆԱԿ, ՄՈՒՍԱՎԱԹ\nՈւռռա՛, ուռռռա՛, ուռռռռա՛ա՛ա՛ա՛:\n\nԲԱՆՎՈՐ միամիտ, հալած յուղ կարծելով դրանց փչած քամին.Ճի՛շտ է...Դրանք մեբերան.Ճի՛շտ է, ճի՛շտ, ճի՛շտ է:\n\nԲԱՆՎՈՐ ոգևորվածՏավարիշչի՛ :\nԷսպե՛ս:\nԹագավորը չկա:\nՀիմի պետք է, որ մենքԹռցնենք —Նրա քեռուն, տղին, թոռին, ծոռին,քավորին, քավորի աղջկան:\nՏավարիշչի՛,Կորչի՛նՄոլլան, տերտերը, կնյազը,բուրժուազին, չարչին:\n\nԲՈԼՈՐԸ մեբերան\nԿՈՐՉԻ՛Ն-ԿՈՐՉԻ՛Ն-ԿՈՐՉԻ՛Ն,\nՄԵՆՇԵՎԻԿ էստեղ սիրտ առնելով մե քիչ` խոսում է ժպիտը դեմքին.Ընկե՛ր բանվոր,Ե՛ս եմ:\nԿարելի՞ է խոսեմ...Առանց սպասելու որ ասեն՝ սկսում է խոսել:\nՏավարիշչի՛.Ճիշտ է.Թագավորը որ կար—Ընկեր բանվորի ասածի նման` լիրբ էր,մեր արյունն էր ծծում, բորենի էր ագահ:\nԹագավորը չկա:\nԲայց ի՞նչ: \n—Ընկեր բանվորի ասածի նման՝ կենդանի են կնյազը, վաճառականը,աղամելիքը, չարչին:\nՃի՛շտ է. նրանք են մեր թշնամին հիմի:\nԲայց դուք—Մոռանում եք, որ կա-արտաքին թշնամի`Նեմե՛ց,Թուրք:\nԴուք գիտե՞ք, որ դրանք թե գան`Թագավորին նորից կնստացնեն թախտին:\nԻ՞նչ կմնա—Էլ ի՞նչ...Ոսկի ձկնիկի առակը գիտե՞ք.—Նո՛ւյնը կլի:\n\nԷս խոսքերի վրա` չարչին վարժապետը, ադվակատը, կնյազը,աղամելիքը հավաքվում են էլի:\nԽառնվում են իրար, աղմուկ, հարայ — հրոց, ուռա:\n\nN 5 այսինքը ԲԱԼՇԵՎԻԿ\nՏավարիշչի՛:\nՍո՛ւտ է.Թե որ թողնենք` սրանք մեզ հենց հում-հում կուտեն:\nԷստեղ ԴԱՇՆԱԿ\nՀայրենակիցնե՛ր:\nՍո՛ւտ է:\nԱռաջ դեռ հալա թուրքին քշենք Իզմիր —Հետո,Կամաց-կամաց,Թե կուզեք -կհասնենք սոցիալիզմի:\n\nԷստեղ դրսից աղմուկ: \nԳալիս է զինվորի ձենը՝ զիլ ոնց որ ձեն քամու:\nՏավարիշչի՛:\nԷլ չե՛մ ուզում կռվեմ:\nԴալո՜յ-դալո՞յ-դալո՛յ:\n\nՁԱՅՆԵՐ\nՈ՞նց թե...\nՁԱՅՆԵՐ\nԸնչի՞...\nՁԱՅՆԵՐ\nԼա — իլ — լա հ — ուլ-Ալլահ:\n\nԱՐՁԱԳԱՆՔ\nՀայ — հո՛ւո՛ւո՛ւ...Էստեղ դիմացեն իմացեք գալիս է զինվորը ռուս, էն որ առել էր Վան, Բիթլիս, Երզնկա, Տրապիզոն, Էրզրում:\n\nԶԻՆՎՈՐ\nՏավարիշչի՛,Լսե՛ք.Հիմի գնում եմ ես,Որ խշտիկով քշեմ բուրժուազին թախթից.\nՁԱՅՆԵՐ\nԼսե՛ք — լսե՛ք -լսե՛ք:\n\nԶԻՆՎՈՐ\nԱմեն ազգ ինքն է տերՀիմի իրա բախտի:\nԷս խոսքերի վրա՝\nԿՆՅԱԶ\nՅաշասը՛ն:\n\nԱՂԱՄԵԼԻՔ\nԳաումարջո՛ս:\n\nՄՈՒՍԱՎԱԹ\nՈւռռռա՛ա՛ա:\n\nԿԱԴԵՏ\nՀայ զահրումա՛ր:\n\nՁԱՅՆԵՐ\nԻ՞նչ է որ...\nՁԱՅՆԵՐ\nԻ՞նչ...\nՁԱՅՆԵՐ\nէլ ի՞նչ...\nԶԻՆՎՈՐ\nՏավարիշչի՛,ԵսԳնում եմ է ստեղից:\nԹողնում եմ ձեզ էլի՝Գյուղ, քաղաք, հող, թոփ, թվանք,թուր, երկաթուղի:\n\nՁԱՅՆԵՐ\nԼսե՛ք, լսե՛ք,լսե՛ք:\n\nԶԻՆՎՈՐ\nԷս բոլորը մենք — զոռով ենք վերցրե,Էս բոլորը — ձեզ.Ձե՛րն է եղե,\nԿՆՅԱԶ\nԿեցցե,\nԱՂԱՄԵԼԻՔ\nԿեցցե տղեն:\n\nԶԻՆՎՈՐ\nԵղբայր ենք մենք հիմի:\nԱմեն ազգ ի՛նքն է տեր իրա կալին,կթին:\nԷստեղ վազում է ջուրը — մոլլի, կնյազի, աղամելիքի, մուսավաթի քթից:\n\nԶԻՆՎՈՐ\nՏավարիշչի՛:\nԴե,Մնաք բարո՛վ հիմի:\nԹողնում ենք, ոնց որ կա, ձերը ձեզ:\nԽնդրում ենք լավից-վատից ձերեղբայր զինվորին — ներեցեք:\n\nՎերցնում է զենքը միամիտ,Դառնում է, որ գնա Ռուսեթ, ետևից մոլլան ու մելիքը նայում են խեթ:\n\nԱՂԱՄԵԼԻՔ\nԽփե՞նք...\nՄՈԼԼԱ\nԽփե՞նք:\n\nԿՆՅԱԶ\nԽփենք:\n\nՄՈԼԼԱ — նշան է անում.Լա-իլ-լա՛հ:\n\nԿՆՅԱԶ\nԳլխին տանք` մայրիկը լա:\n\nԷստեղ աղամելիքը զինվորին խփում է քացով, խլում է զենքը ձեռից. նրան օգնում է ետևից իրա կնյազ — քեռին:\n\nԲԱՆՎՈՐ թռչում է վրա.Ո՞ւմ եք խփում, լրաբե՛ր:\n\nԿՆՅԱԶ ձեռքով խփում է գլխին.Ցի՛ց, մասխարա՛,Քո գործը չէ՛.Լռի՛ր:\n\nԱՂԱՄԵԼԻՔ ինքն էլ խփելով բանվորի գլխին.Լա՛վ է ասում քեռին:\n\nԷստեղ մեր ընկեր բանվորին օգնության են գալիս մյուս տղերքը դեմից, բայց մոլլան, վաճառականը, կնյազը, դուքանչին՝ մե խոսքով մենշևիկը, դաշնակը — մուսավաթընրանց քշում են բեմից:\n\nԿՆՅԱԶ ինքը հաստ ու կոլոտ, բեղերը ցից ու սուր, խոելիս գինու պես կչկչում է լեզուն:\nԱմխանագեբո՛ մոլլա ու չարչի:\nՏավարիշչի՛:\nՌուսը ա՛րարիս-մեռավ:\n\nԲոլորը մեբերանՈւռռա՛, ուռռռա՛, ուռռա՛ա՛ա:\n\nՄՈԼԼԱ\nԼա-իլ-լահ:\n\nԿՆՅԱԶ\nԽոսքը ձերն է, ամխանագո՛ մոլլա:\n\nՄՈԼԼԱ ելնում կանգնում է տակառի վրա:\nԱղալա՛ր:\nՈւռուսը որ կար — հերն էր մեր մեծ՛Մեռավ:\nժառանգություն թողեց — հողեր, գյուղեր, տեղեր, թոփ, թվանք, զենք:\nՄենք—Որդիներն ենք նրա.Եկեք էդ բոլորը կիսենք:\n\nԴԱՇՆԱԿ գլխի դեռ չի ընկել, խոսելիս մոլլին ասում է ընկեր:\nՈ՞նց թե, ընկե՛ր մոլլա:\n\nՄՈԼԼԱ\nԴո՛ւ ես ընկե՛ր, հայվա ն:\n\nԱՂԱՄԵԼԻՔ\nՇո՛ւն:\nԳյավո՛ւր:\nԻ՛թ,Ձեռքը վեր է քշտում՝ ուզում է խփի դաշնակի քթին:\n\nՄՍՆՇԵՎԻԿ աղամելիքի թևը քաշելով.Վախտը չի , կացո՛ , վախտը չի՛:\nՄոլլին քաշում է վար՝ ինքը կանգնում տակառի վրա:\nԱմխանա՛ գեբո ,Չարչի՛, մոլլա՛, մելի՛ք,Ինչքան էլ գզգզենք իրար — եղբայրներ ենքէլի:\nՀիմի լսեք-ասեմ.Էս բոլոր դավին դառաբեն վճռելու համարԵկեք կառավարություն հիմնենք`Անունը Սեյմ,\nԴԱՇՆԱԿ\nՈ՞նց թե, ընկեր կնյազ:\n\nՄԵՆՇԵՎԻԿ\nՇա՛տ հասարակ:\nՄեզնից-ես,Ձեզնից — դու,Նրանցից մելիքը կամ մոլլան...\nԲԱՆՎՈՐ, որ նորից եկել է առաջ.Բաս մե՞նք,Տավարիշչի՛,Ընկերնե՛ր,Յոլդաշլա՛ր:\n\nԱՂԱՄԵԼԻՔ խփում է գլխին,էլի՞ —\nԿՆՅԱԶ օգնում է նրան.Կեցցե՛ս, աղամելիք:\n\nԴԱՇՆԱԿ խփում է բանվորին քացով:\n\nՄԵՆՇԵՎԻԿ ոգևորելով դաշնակին.Գա՛ ումարջոս, կացո՛:\n\nԲանվորին քշում են դուրս: \nՀետո ելնում է մենշևիկը սկսում է կարդալ:\n\nՄԵՆՇԵՎԻԿ կարդում է.Հանուն փորի մեր մեծ,Հանուն մոլլի միրքի,Վարժապետի քթի.Խանութպանի ձիրքի,Որպեսզի ինչ որ կա մեր մեջ հալալ կիսենք`Հիմնում ենք կառավարություն-Սեյմ:\nԵս — նախագահ,Երկուսդ — օգնական,Բանվորներին քիշմիշ, ժողովրդինկակալ:\n\nԴԱՇՆԱԿ\nԿարելի՞ է խոսեմ, ընկ. նախագահ:\n\nՄԵՆՇԵՎԻԿ\nՉէ՛:\nԻ՞նչ պիտ ասեք հիմի դուք կատարված փաստին.Կուզեք — գնանք նիստի՛:\nԲոլորը մեբերան.Գնա՛նք, գնա՛նք նիստի:\nԵլնում են դուրս: \nՉարխը՝ սև, դեղին, ալաճա՝ դառնում է արագ:\nԳալիս է Ղարան:\n\nՂԱՐԱ գնացողներին.Մի սրա՛նց:\nՍրա՛նց մի մտիկ:\nԹռչում նստում է չարխի վրա, գոռում է էնտեղից.Ընկերնե՛ր,Ռուսեթում իշխանությունն անցել է սավետին:\nԻսկ սրա՛նք —Տեսա՞ք ոնց թխեցին բանվորների քթին:\nԹռչում է ցած. ժողովրդին.Բա՛ս:\nՍե՛յմ,Հիմի լսե՛ք ասեմ:\n\n18 թվինՀիշո՞ւմ ե ք դաշնակը, մենշևիկը,մուսավաթըԿարսը թուրքին տվին —Բաթումն էլ ետևից:\nԹռչում նստում է տակառին: \nԵրգում է.Ես նստե՛լ եմ բոչկին,Բոչկեն կա՛-թո՛ւմ է:\nՉխենկելին Պոլիս գնացԾախեց Բա՛-թումը:\nԷ՛խ Կա՛ր-ճիկյա՛ն,Էդ ուր գը-նում ես.Կարսը տվիր, ձեռիդ մնացԼխկած դը-դումը.— Կարսը տվիր ձեռիդ մնացԼխկած դը-դումը :\nՇուրջը նայելով.Գեգեչկորին սոցիալի՛ստ է:\nՉխենկելին — բո՛զ,Ժողովրդին էս երկուսըԾախեցին անփող:\nԿե-ցի՛ր, սպասի՛ր,Կգա բալշևիկը.Կը-տա, կըկտրիԵրկուսիդ շլինքը:\nԷստեղ դրսից ոտնաձայն: \nՂԱՐԱՆ լռում է վախեցած: \nՓԱՇԱ մտնում է ուռած-փքված, ասես թե մարդ է կուլ տվե. ոտքերին՝ չաքմա, գլխին — ֆես:\n\nՓԱՇԱ\nԻ՞նչ ձեն էր էս,Ո՞վ կա էստեղ:\n\nՂԱՐԱ\nԵ՛ս...Համեցեք նստե՛ք:\n\nՓԱՇԱ\nՑնդե՞լ ես, ի՛թ մասխարա:\nԴուն ո՞վ ես, որ քեզ հետ նստեմ:\nԻ՛նչ — է՛ — էս — տե՞ղ:\n\nՂԱՐԱ\nԷստեղ…\tՍե՛յմ:\nԱյսինքը, ներողություն, փաշա, —Թառռոն է, թամաշա:\n\nՓԱՇԱ բարկացած տալիս է մի սիլա ռեխին. Ղարան թռչում է տեղից:\nԷստեղ մտնում է ԳԵՐՄԱՆԱՅԻՆ (սպա):\n\nԳՐՄ. ՍՊԱ\nՇա՛:\nՎա՞ս մախեն զի, փաշա՛:\n\nՓԱՇԱ գլուխ տալով.Ես... ոչի՛նչ.Խրատում եմ մե քիչ:\n\nԳԵՐՄ. ՍՊԱ\nԶե՛յռ գութ:\nԱլզո՛, հե՛ռռ,Աբա մի քիթդ դեսը բե՛ր:\nԽափում է Ղարայի ռեխին,Է՛ս քեզ խրատ ինձնից:\nԿանչի՛ր մեծիդ:\n\nՓԱՇԱ խփելով ետևից.Դե շո՛ւտ:\nՀայդե՛:\nԿորի՛,\nՂԱՐԱ կանչում է վախեցած.Գե՛-գե՛չ-կո՛րի:\n\nՎազում է դուրս: \nԳԵԳԵՉԿՈՐԻ մտնում է սուս ու փուս, խոնարհ, չոքում կանգնում է ետևի ոտքերի վրա.\nԳԵԳԵՉԿՈՐԻ\nԽորի՜ն հարգանքներս, հե՛ռռ ու փաշա՛:\nՎաղուց է սպասում էինք ձեզ:\nԹե ոչ չէիք եկե վա՛յ մեզ:\nԵս,Հանուն սոցիալիզմի,Պատրաստ եմ, թե կուզեք, թռչել Կարսից Իզմիր:\n\nՄիայն թե ոտքը ձեր,Հե՛ռռ ու փաշա :\nԲայլշեվիկին ճիզմի:\n\nՓԱՇԱ բարկացած — վախեցածԻզմի՛ր... \nԻ՞նչ Իզմիր, ընչի՞ Իզմիր: \nԳԵԳԵՉԿՈՐԻ\nՀե՛ռռ գեներալ,Փաշա՛ ,Լսե՛ք մեզ մի…\nԳԵՐՄ. ՍՊԱ խիստ:\n.Հե՛ռռ,Ոտքի՛,Վախտը չէ լացի, կոծի, սոցիալիզմի,ուշացած աղոթքի:\nՔաշում կանգնեցնում է ոտքի:\nԻ՞նչ է էստեղ:\nԱսե՛ք:\n\nԳԵԳԵՉԿՈՐԻ\nԷստեղ…Սեյմ:\n\nԳԵՐՄ. ՍՊԱ\nԻ՞նչ,Ի՞նչ սեյմ:\n\nԳԵԳԵՉԿՈՐԻ\nԱյսինքը…Ե՛ս եմ:\nՄեկ էլ...Մեկ էլ...\nԳԵՐՄ. ՍՊԱ\nԷյ, հե՛ռռ:\nՄեկել-մեկել չկա:\nՀասկացա՞ր:\nՈ՛չ սեյմ,Ո՛չ Կապկազ,Ո՛չ էլ խուրդա-մուրդա...\nՓԱՇԱ\nՃի՛շտ է:\nԻ՞նչ սեյմ, օղրա՛շ,Մեզ համար թե՛ սեյմ, թե՛ բարդակ...\nԳԵՐՄ. ՍՊԱ.Լա՛վ:\nՎե՛րջ:\nԴու լռի՛ր, փաշա :\nԻսկ դու,Հե՛ռռ սոցիալիստ,Լա՛վ լսիր հիմի.— Սեյմ-մեյմ, սոցիալիզմ-մոցիալիզմ-\nՉկա.Քամի՛,Մենք,Ես ու փաշեն,Եկել ենք ձեր գործերին աշենք:\nՀիմի լսե՛ք — ասեմ.Դուք էգուց սեյմը կցրեք,Կդառնաք տերություն երեք,Կամ, կուզեք — չորս, հինգ, վեց, յոթ, ութՄենակ թե Ռուսը-կափո՛ւտ:\nՀասկացա՞ք,Էսպե՛ս:\nԷգո՛ւց,Իսկ մենք—Գալիս ենք-գնանք Բաքու:\nԳո՞ւթ:\nԹխեցի՞նք:\n\nԳԵԳԵՉԿՈՐԻ\nՇա՛տ գեղեցիկ.Օգուտ:\nՄեզ օգուտ,Մեզ օգուտ,Փաշին օգուտ,Բալշևիկին — կափո՛ւտ:\n\nԳԵՐՄ. ՍՊԱ\nԳո՛ւթ, գո՛ւթ, գո՛ւթ:\n\nԳԵԳԵՉԿՈՐԻ\nՄենակ թե ազատեք կարմիրներից մեզ էն.\nԳԵՐՄ .ՍՊԱ սեղմելով ձեռքըԱլզո՛,Հե՛ռռ,Աուֆ-վիդերզեե՛ն,Փաշա նույնպես սեղմելով ձեռքը: \nԻնքնիրեն.Չո՛խ սալամաթ:\n— Սոսիալիստ դի թամա՛մ:\n\nԳԵԳԵՉԿՈՐԻ մենակ.Շենի ճիրիմե՛, կա՛ցո,Էգուց,Էնպես տանք բայլշևիկին քացով,Որ թռչի մինչև Սպիտակ ծով:\nԲա՞ս:\n\nԾափ է տալիս, կանչում է Ղարային.Աբա՛,\nՂԱՐԱ ներս է վազում.Էստի՛ եմ, պարո՛ն,Էստի՛:\nԳեԳԵՉԿՈՐԻ\nԿանչի՛ր նիստի՛:\n\nՂԱՐԱ դուրս.Է՛ս սահաթիս—, պարո՛ն:\n\nԹՈՓՉԻԲԱՇ մտնում է կամացուկ-կամացուկ, փորը-թոփ, թշները-բոքոն, աչքերը — ձու:\n\nԹՈՓՉԻԲԱՇ ինքնիրեն....Մի գաթա թխած...ԳեԳեՉԿՈՐՈՒՆ\nԱրդե՛ն...\nԳԵԳԵՉԿՈՐ\nԱրդեն, աղա՛:\nՀիմի,էս սահաթից,Տերություն ենք մի-մի...Ես — Սաքարթվե՛լո,Դու — Ազրբայջա՛ն,Դաշնակը...\nԹՈՓՉԻԲԱՇ մատների կոմբինացիա.Բո՛ւ…\nԳԵԳԵՉԿՈՐԻ\nԷգուց...\nԹՈՓՉԻԲԱՇԵՎ\nՅաշասը՛ն Բաքու:\n\nԿԱՐՃԻԿՅԱՆ էս խոսքերի վրա՝մտնում է արագ, հուզված:\nԻ՞նչ կա էլի...\nԳԵԳԵՉԿՈՐԻ\nՈչինչ: \nՆի՛ստ:\nՆստեցե՛ք, պարո՛ն մինիստր:\n\nԹՈՓՉԻԲԱՇԻՆ\nԴո՛ւք էլ:\n\nԹՈՓՉԻԲԱՇ Կարճիկյանին.ինքնիրեն.Քիչ է մնում թքեմ...Նստում ենք\nԳԵԳԵՉԿՈՐԻ\nՆիստը հայտարարում եմ բացված:\nԱռաջին հարց.Կապկազի բաժա...\nԿԱՐՃԻԿՅԱՆ վախեցածԲաժա՞...\nԳԵԳԵՉԿՈՐԻ\n...նումը:\n\nԿԱՐՃԻԿՅԱՆ դողահարնումը...\nԹՈՓՉԻԲԱՇԵվ... նո՛ւմը:\n\nԳԵԳԵՉԿՈՐԻ արագԸնդունո՞ւմ եք:\n\nԹՈՓՉԻԲԱՇ արագԱյո՛, գասպադին մինի՛ստր:\n\nԳԵԳԵՉԿՈՐԻ Կարճիկյանին.Իսկ դո՞ւք:\n\nԿԱՐՃԻԿ, գլուխը կորցրած.Ընկերնե՛ր...Էս... երա՞զ է, թե նի՞ստ է:\nԷրզրում...Կարս...Բաթում...Նեմեց...Թուրք...\nԹՈՓՉԻԲԱՇ զզվանքով.Դդո՛ւմ:\n\nԿԱՐՃԻԿՅԱՆ\nԴդո՞ւմ...Ընչի՞ դդում...Ի՞նչ դդում...\nԳԵԳԵՉԿՈՐԻ\nԸնկերնե՛ր,Էս սահաթից ես ինձՀայտարարում եմ Սաքարթվելոյիկառավարություն:\n\nԹՈՓՉԻԲԱՇ\nԵս — Ազրբեյջանի:\n\nԿԱՐՃԻԿՅԱՆ շվարած.Իսկ ե՞ս...\nԳԵԳԵՉԿՈՐԻ\nՁեզ,Պարոն Կարճիկ ուստա՛,Մնում է հայտարարել ծովից-ծովՀայաստան:\n\nԿԱՐՃԻԿՅԱՆ ոգևորված.Հաստա՛տ:\nՀայտարարում եմ ծովից-ծովՀայաստան:\n\nԳԵԳԵՉԿՈՐԻ\nՈւրեմն, գա՛ումարջոս Սաքարթ...\nԹՈՓՉԻԲԱՇ\nԱզր...\nԿԱՐՃԻԿՅԱՆ\nՀայաս...\nՂԱՐԱ բեմի ետևից.Յա՛շասըն Կապկազ:\n\nԳԵԳԵՉԿՈՐԻ\nԸնկերնե՛ր,Նիստը հայտարարում եմ փակված:\nԴուրս: \nՎազում են գազեթ ծախողները՝ հայ, թուրք, ռուս:\n— Գազե՛թ, գազե՛թ, գազեթ...— Հորիզոն...— Սա՛քարթվելո...— Մշա՛կ...— Թուրքերը հասել են Ղարաքիլիսա...— Բալշևիկները Գանձակ...— Գերմանացիք ջարդվել ենՎերդենի տակին...Վազում են դուրս: \nԳալիս են նորերը:\n— Վեչերնի, վեչե՛րնի, վեչե՛րնի...— Լեհաստանի նոտան Չիչե՛րինին…— Ապստամբություն ԿարմիրԲանակում...— Բալշևիկները թողե՛լ են Բաքուն...— Բիչերախո՛վ...— Համազա՛սպ...— Այոլլո՛...— Լլո -լլո — ա՛ լլ ո՛ ո՛ո՛...\nՎազում են դուրս: \nԳալիս են նորերը:\n— Սենսա՛ցիա,— Սենսա՛ցիա...— Սենսա՛ցիա...— Պերեմիրյե՛:\n— Պերեմիրյե՛…— Պերեմիրյե՛...— Ահարոնյանը գնում է Վերսայլ...— Քաջազնունին պրեմյեր...Վազում են դուրս: \nԳալիս է վազելով Ղարան ձեռքին թուր:\n\nՂԱՐՍ խփում է օդին աջ ու ձախ.— Մե՛կ, երկո՛ւ,Ռա՛զ, դվա,Է՛րթի, օրի՛,Ա՛յն, ցվա՛յ,Ե՛ք, դո՛ւ,Режь,Վո՛ւր,Կտրի՛,Քցի՛,Տա՛ն,Տա՛ս,Տո՛ւր:\nԿանգ առնելով.խռովՀետո՞ ...Հասկանո՞ւմ եք՝Չո՛րս տարի կռվե՝Հիմի եկել են թե —Պեր-րե-միր-յե՛:\nԸնչի՞.Չունքի որ առուտուր չունի Բեռլինի,Փարիզի, Լոնդոնի. Նյու-Յորքիդուքընչին:\nԱմա թե Ռուսեթում տեսա՞ք —Մեկ, երկու, երեք —Բուրժուազին թռավ ի վերին վերև:\nԻսկ էստե՞ղ.Էստեղ էս պարոնները նստեՀամոզում են մեզ թեԸսենց-ընենց,Ռուսեթում հեղափոխությունը քնեց,Լեռ էր մուկ ծնեց,Մեռավ…Էս խոսքերի վրաՔիչ է մնում գոռամ`Յաշասըն, Գեգեչկորի, ուռռա՛ա՛,էսպե՛ս էլ մասխարա — դուռա՞կ:\nՉէ՛,Քո՛ւռակ,Կատարյա՜լ քուռակ.Էս էլ — ջեր քնքուշ ասած.Իսկ թե ճիշտը կուզեք —Ավազա՛կ,Թամա՛մ ավազակ:\nԸնչի՞.Այ ասեմ` աշեք.Մինչ հիմի ո՞վ էր էստեղ,—Հաստափոր դուքընչին,Գերմանացի սպան,Ֆեսավոր փաշեն:\nԻրենք վերը նստած,Ջեբների՛ն կանֆետ ու փստա,Ժողովրդին դդում —Անունը դեմոկրատիկՀանրապետություն…Լա՛վ:\nԻնչ որ տեսանք — ջեր հեչ:\nԳլխավորը առաջն է հալա:\nԷստեղ հեռախոսի զանգ: \nՂԱՐԱՆ մոտենում է չարխին, ձեռքը դնում է ականջին, իբր ուզում է խոսա. Սկսում հազալ.Ալո՛.Ո՞րտեղից է:\nՓարիզի՞ց…Պոլսի՞ց...Բաթումի՞ց...Ի՞նչ...Նորությո՞ւն…\nՀեռախոսի տրուբկեն իբր նետում է ցած, գոռում է վախեցած.— Անգլիացիք մտել են Բաթո՛ւո՛ւմ…\nԿԱՐՃԻԿՅԱՆ էս գոռոցի վրա մտնում է արագ.Ի՞նչ...Ո՞վ...Անգլիացի՞ն...\nՂԱՐԱ\nԱյո՛, պ. մինիստր:\n\nԿԱՐՃԻԿՅԱՆ\nՈ՞ւր է..Շո՞ւտ կհասնի մեզ, թե ...\nՂԱՐԱ վազելով դուրս.Հիմի կգա էստեղ:\n\nԿԱՐՃԻԿՅԱՆ ուրախությունից գլուխկոնծի՝ երգում է:\nՎերջա՛պես հա՛-սա ես իմ մուրազի՛ն...Կտրում է էս խոսքերի վրա, կանգնում է ոտքի, խոսոսէ է ինքնիրան.Էսպե՛ս:\nԱնգլիացին:\nՄեր հզոր,Խելացի,Դաշնակից-դրացին:\nՑույց կտա բոլորին:\nԿթռչեն,Կկորչեն —Ռուսը,Թուրքը,Ազրբեյջանցին,Կակուլի-վրացին:\nէստեղ-ե՛ս կմնամ նստած,Կե՛ր, խմի գինի ու փստա,Վերչապես, Կարճիկ ուստա՛,Կունենաս Թիֆլիսից — Պոլիս Ծովից-ծով Հայաստան:\nՈգեվորվելով:\nՀա՛յ,Հո՛ւՈ՞վ կա էստեղ,էլ ո՞վ:\nՏա՛մ,Զարկե՛մ,Կրակե՛մ,Թռցնե՛մ,Ծովից-ծով Հայաստան ծնեմ—Թռչելով,Պարելով,Երգելով...\nԱՆԳԼԻԱՑԻ — մտնում է հանգիստ, կամացուկ: \nՂԱՐԱՆ է անգլիացի հագած: \nՁեռին կարդոնե մի ձու, խնձոր կամ ներկած շաքար:\nԿարճիկյանին.Ալ՞ո,Մի՛ստր-նախագահ...\nԿԱՐՃԻԿՅԱՆ\nԵ՛ս եմ, մինիստր-գեներալ:\nԲարի եկաք:\nԼավ եկաք:\nԺամանակի՛ն եկաք:\nԷնքան սպասեցինք դարձանքջարդածկակալ...\nՂԱՐԱ-ԱՆԳԼ.Գո՛ւդ: \nԳո՛ւդ:\nՀասկանում եմ մե խոսքից հենց ձեր:\nԷ՞է՞է՞…Ասացե՛ք, պ. Կարճիկյան,Դուք...Ինչքա՞ն ունեք—Թոփ,Թվանք,Թվանքի պատրոն,Թվանքի ձեթ:\n\nԿԱՐՃԻԿՅԱՆ\nԻնչքա՛ն որ կուզեք, տե՛ր:\n\nՂԱՐՍ.-ԱՆԳԼ.Գո՛ւղ: \nԳո՛ւդ:\nՇա՛տ գեղեցիկ:\nԷդ բոլորը դուք կտաք հալա —Կքշենք բալշևիկի վրա —Լա՞վ:\n-\nԿԱՐՃԻԿՅԱՆ ոգևորված.Ց՛ըն,Ցա՛ն,Ցի՛ն,Շա՛տ գեղեցիկ.Հենց է՞ս...\nՂԱՐԱ-ԱՆԳԼ.Այո՛:\nԱռայժմ — էս:\nԻսկ ձեզ, պ. մինիստր,Մերոնք ուզում են ձեզ տանՄիացյալ ու անկախ Հայաստան:\n\nԿԱՐՃԻԿՅԱՆ մտահոգված.Իսկ թո՞ւրքը...\nՂԱՐԱ-ԱՆԳԼ.Թուրքին կքշե՛նք:\n\nԿԱՐՃԻԿՅԱՆ\nՎրացի՞ն...\nՂԱՐԱ-ԱՆԳԼ.Դրան էլ կքշենք:\n\nԿԱՐՃԻԿՅԱՆ\nԱզրբեյջանը բա՞...\nՂԱՐԱ-ԱՆԳԼ.Նրա՛ն էլ:\n\nԿԱՐՃԻԿՅԱՆ գլուխկոնծի.Տա՛շ-տա՛շ-տա՛շ,Էսպիսի բաներ:\nէստեղ Գեգեչկորին ու Թոփչեբաշը մանում են արագ, գալիս կանգնում են անգլիացու առաջ, հրհրում են իրար.\nԳԵԳԵՉԿՈՐԻ՝Նախ ե՛ս...\nԹՈՓՉԻԲԱՇ\nՆախ ե՛ս...\nԳԵԳԵՉԿՈՐԻ\nՄի՛ ստր-գեներալ...\nԹՈՓՉԻԲԱՇ\nՄի՛ ստր-գեներալ...\nԳԵԳԵՉԿՈՐԻ\nԲարի՛ ե՛կաք...\nԹՈՓՉԻԲԱՇ\nԲարի՛ ե՛կաք...\nԳԵԳԵՉԿՈԻ\nԴուք տեղ ունեք, գեներա՛լ...\nԹՈՓՉԻԲԱՇ\nԴուք տեղ ունեք, գեներա՛լ...\nԳԵԳԵՉԿՈՐԻ\nՄեր սրտերի...\nԹՈՓՉԻԲԱՇ\nՄեր գլխի...\nԳԵԳԵՉԿՈՐԻ\nՄեր Հոգու...\nԹՈՓՉԻԲԱՇ\nՄեր աչքերի՛...\nԳԵԳԵՉԿՈՐԻ\nՄեր ռեխի՛ ,Մռութի, երեսի...\nԹՈՓՉԻԲԱՇ\nէ՛,Մեր փեյղամբարի մորուսի վրա...\nԿԱՐՃԻԿՅԱՆ կանգնել է մե դի, խորամանկ ժպտում է, ոնց որ մի բան գիտի, ոնց որ խղճում է դրանց, մեռնում է ամոթից.Սրա՛նց մի մտիկ,Սրա՛նց.Քիչ է մնում սողան փորոտիքի վրաՈր ի՞նչ.Բո՛լորիդ էլ քշելու ենք.Բո՛-լո-՛րիդ:\n\nՂԱՐԱ-ԱՆԳԼ.Ը՛սսս:\nՍո՛ւս:\nԸզգացված եմ:\nԵլե՛ք:\nԵսՁեզԼա՛վ իմացե՛քՀաշտություն եմ բերե.Դրա համար սակայնԴուք պիտի տաք —Թոփ, թվանք, թվանքի պատրոն, մե խոսքով՝ ինչ որ կա, մնացել է հալա, ունեք — պետական, հնուց, ռուսական:\nՀասկացա՞ք:\nՊիտի տաք,Ինչ որ թողել են հալա գերմանացին ու փաշեն,Ընչի՞Որ աշխարքի ռեխից բալշևիկին քշենք:\nԲոլորը մեբերան.\nՅաշասըն:\nԳա՛ումարջոս:\nԿեցցե՛ս:\n\nՂԱՐԱ-ԱՆԳԼ.\nԻսկ ձեզ,Պ. մինիստրներ,Էս — (ցույց է տալիս ձեռի ձուն)Ով որ ձեզնից խլեց —Նա կլի Կապկազի միահեծ:\nԱրա բռնե՛ք:\nԻնքնիրեն.Հե՛նց որ իրանք կռվենԵսԻնչ որ կա-չկա էստեղ—Կհանեմ էն մյուս դռնեն...\nՆետում է ձուն դրանց, դրանք հասնում գզգզում են իրար:\n\nՂԱՐԱ ելնում կանգնում է տակառի վրա. խոսում է ինքնիրեն.\nՎայրենինե՛ր:\nՑեղե՛ր:\nԵվ էսպես հե՞շտ է մի՛թե ձեր գլուխըեղել...Հիմի կուտեն իրար`Հայը թուրքին,Թուրքը հային,Հայը վրացուն,Վրացին ետ նորից թուրքին —Է՛սպես էլ խելացի երկի՛ր.Է՛սպես էլ դրկից...Օ, երկի՛ր, երկի՛ր...Կանչի՛ր,Գլխին տո՛ւր,Առ կեր...Ա՛յ քեզ բարքեր...Օ տե՛մպորա, օ մո՛ռես,Օ Զանգեզուր, օ Գո՛րիս...\nԷս խոսքերից հետո ՂԱՐԱՆ դեմքի դիմակը դեն է գցում փաթով, ետ նորից դառնում է\nՂԱՐԱ. երգում է մասխարա.Այ ղարագյո՛զ, ղա՛րագյոզ,Վա՛յ մռութիդ, ղա՛րագյոզ,Սրանց մտի՛կ, ղա՛րագյոզ:\nՁեռաց գտի՛, ղա՛րագյոզ:\n\nԹռչում է ցած. ձեռաց գլուխներին տալով բաժանում է դրանց, ետ նորից ձևանում է հաշտարար գեներալ.\nՄե՛կ, երկո՛ւ, երե՛ք:\nՊատ-րա՛ստ:\nԵրեքը մեբերան.Մենք — մի՛շտ -պատբաստ,Տե՛ր — -գեներալ:\n\nՂԱՐԱ\nՇագոմ-ա՛րշ:\n\nԻնքը ընկնում է առաջ: \nԴրանք — հետևում են նրան: \nԵլնում են դուրս:\nՍուս: \nԲեմը դատարկ է, բան չկա: \nՉարխ: \nՍև է, դեղին է, կապույտ, դառնում է ալաճա: \nՂԱՐԱՆ ետ գալիս կանգնում է ժողովրդի առաջ.\nՂԱՐԱ\nԲա՞ս:\nՏեսա՞ք սրանց կերած կարագը:\nԻնչքան էլ հաստ մանես սրանց`Կասեն բարակ է:\nԸնչի՞.\nՍրանց կարող է սաստի բալշևիկի ղամչին:\n\nԿամ չէ՝Սրանց մեկ-մեկ կանչես,Ռեխներին խնչես,Ասես՝ տերությունը թան չէ,Ամեն ավազակի բան չէ.Բա՛:\nՍրա՛նց մի մտիկ հաբա — Ինքը վազում է գուրս: \nԴրսից — աղմուկ, տրաք-տրաքոց, ուռա:\nԼցվում են ԶԻՆՎՈՐՆԵՐԸ բեմի ետևի կողմից՝ հայ, վրացի, թուրք,— հոշոտում են իրար: \nԱմեն ազգի զինվորի ետևից գողեգող դրանց մեծերը քշում են դրանց առաջ, քշում են իրար վրա, սիրտ են տալիս.«Յաշասըն»«Գաումարջոս»«Ուռռա»:\n— Տո՛ւր:\n— Վո՛ւր:\n— Ջա՛ն:\n— Շե՛նի:\n— Չվենի:\n«Գաումարջոս Սաքարթվե՛լո»«Յաշասըն Ադրբեյջան»«Մե՛-ր — հայրե-նի՛ք»…\nԷս հարայհրոցում մի կողմից ծակից երևում է ռեխը անգլիացու, կամ, կուզեք, իտալացու, ամերիկացու մեկ է. մենակ թե խաղալիս ռեխը դեղին ներկեք: \nՆայում է ուրախ-ուրախ,ձեռքերը քսում է իրար, կնյազը, տերտերը, մելիքը, չարչին, վարժապետը շրջապատել են նրան, նայում են հարայհրոցին, ուրախ են, շատ են ուրախ, ուտում են, խմում են արաղ. բեմի վրա — աղմուկ, հարայհրոց, թոփ, թվանք, թուր, կրակոց ու կրակ:\n\nԷս ժամանակ բեմը ԲԱՆՎՈՐՆԵՐՈՎ լցվում է արագ: \nԳալիս խառնվում են կռվողներին, համոզում են դրանց:\n\n— Խի՞եք կռվո՞ւմ:\n— Ընչի՞:\nՑույց տալով մեկնումեկին.— Տո՛, տո՛ւր դրա դնչին...— Ո՞ւմ համար եք կռվում...— Չարչո՞ւ — մելիքի՞ — աղի՞...\nԶԻՆՎՈՐՆԵՐ\n— Լսե՛ք, լսե՛ք տղին,— Տվե՛ք Գեգեչկորու ռեխին...— Կարճիկյանի քթին...— Մուսավաթի միրքին:\n\nՄԻ ԲԱՆՎՈՐ ԲԱԼՇԵՎԻԿ\n— ԸՆԿԵՐՆԵ՛Ր,— Ինտերնացիոնալ երգի՛ ...(Սկսում է)— Տվե՛ք, տվե՛ք դրանց...Կորչի՛ն…— Դալո՛յ...— Դալո՛յ...\nԲեմից քշում են դրանց՝ մռութներին տալով, բեմը լցվում է ժողովրդով: \nԴրոշակներ: \nՊլակատներ: \nԼենինի, Մարքսի նկարներ ՂԱՐԱՆ գալիս է բեմ. պատից-պատ քաշում էպլակատ ֆոնը սև, տառերը-կարմիր:\n\n\n\n\n\n\nՊՐՈԼԵՏԱՐՆԵՐ ԲՈԼՈՐ ԵՐԿՐՆԵՐԻ,\nՄԻԱՑԵ՛Ք\nԷս ժամանակ ահա չարխը դառնում է էլ ավելի արագ, փայլում է, ոնց որ ալկրակ վառվի — դառնում է ԿԱՍԿԱՐՄԻՐ ՂԱՐԱ թռչում նստում է չարխի վրա,դեպի ետ հանում է լեզուն, հետո ճառ է ասում.\n— ԸՆԿԵՐՆԵ՛Ր,Տեսա՞ք Կապկազի թամաշեն.Ես կուզեի միայն, որ ոչ թե մենակ աչքերով.Այլ խելքով է՛լ աշեք—Ու էն լրբերի կերած թանապուրը հիշեք:\nԸնկերնե՛ր.Էս ե՛ս եմ գրե ձեզ համար,Աջողիլ եմ կամ շա՛տ, կամ քի՛չ:\nՈչինչ:\nԲավական է ինչքան ձեզ խաղան —Անտիգոնե,Նամուս,Օթելլո,Քին:\nՔիչ էլ թող մեր խալխը նայեԴաշնակի ջարդած քթին,Մենշևիկի մրոտած խելքին:\nՄուսավաթի միրքին:\nԲավական է թառռոնը պետականՕթելլոներ ծրի.Տեսա՞ք մեր խոխեքը դրանցՈ՞նց թռցրին...Ընկերնե՛ր:\nԱջողած էր, թե չէ էս թամաշեն —Մե՛կ է.Բանն էն է որ բռնենք մեր թշնամու բկեն.Հասկացա՞ք,ացա՞ք,աք,քը,—Հիմի ո՞ւր են դրանք -\nՄԿԻ ԾԱԿԸ...Էլ չկան:\nՄտել են ծակը մկան:\nԷլ յո՛խտուր:\nԱ՛րարիս.Нету.Փա՛ ս.Բա՞ս:\n\nՅԱՇԱՍԸՆ ԿԱՊԿԱԶ…\nԷստեղ ՂԱՐԱՆ չարխից թռչում՝ կանգնում է ժողովրդի առաջ. Գոռում է —\nԻՆՏԵՐՆԱՑԻՈՆԱ՛Լ…\nԲեմը և ժողովուրդը երգում են միասին.—\n— Ելի՛ր ում կյանքը անիծել է,Ով ճորտ է, մերկ է և ստրուկ:\nԱրդեն վառվում են մեր սրտերը,Արդեն կռվի ենք մենք ձգտում:\nԱյս հին աշխարհը կվարենք մենքՄինչև հիմքերը — և հետոՄեր նոր աշխարհը կշինե՛նք մենք,Ուր ոչ ստրուկ կա, ոչ դժգոհ:\nՍա՛ է վերջին կռիվըԵվ պայքարը մեր մեծ:\nԻնտերնացիոնալըԱշխարհը կփրկե:\n\nՈչ ո՛ք չի տա՛ մեր փրկությունը,Ո՛չ խենթ հերոսը, ոչ արքա՛ն.Մենք պետք է մեր ազատությունըԿռենք ձեռքով մեր սեփական:\nՈրպեսզի շուտ փշրենք մեր լուծըԵվ ետ խլենք ողջ հողը մեր —Խփե՛նք մուրճերը, տանք մեր ուժը,Քանի երկաթը տաք է դեռ:\n\nՍա՛ է...\nԼոկ մե՛նք, ճորտեր ու բանվորներս,Ունենք անխախտ մի իրավունքԱսել, որ հողը մե՛րն է, մե՛րն է —Կորչի հարուստը թող տզրուկ:\nԵվ երբ պայթի մեծ փոթորիկըԵվ կուշտ շները չքանան,Նորից երկիրը և երկինքըՄերն ե՛ն ու մերը կմնան:\n\nՍա՛ է վերջին կռիվըԵվ պայքարը մեր մեծ:\nԻնտերնացիոնալըԱշխարհը կփրկե:\n\nՌՈՒԲԱՅԱԹ\nI\nԱպրում ես, շնչում ես, դու դեռ կաս — բայց ամե՛ն վայրկյանդու ա՛յլ ես.Անցյալ է դառնում քո ներկան — ու ամե՛ն վայրկյանդու ա՛յլ ես.Բայց ներկան քո — հո՛ւնտ է գալիքի՝ մեռնելով — նասնում է գալիքը,Եվ այսպես– տևում ես դու երկար, — ու ամե՛ն վայրկյանդու ա՛յլ ես:\n\nII\nՔո ամեն ակնթարթը մի սերմ է,Որ կրում է իր մեջ իր մահը.Բայց հոգին քո– խնդուն ու անահ էԵվ մի՛շտ խնդավառ է ու ջերմ է:\n\nIII\nՆա թե՛ կյանք է, թե՛ մահ-ակնթարթը.Անհատնում հատնում է, վառք է.—Եվ այսպես՝ մշտատև է աշխարքը.Անդադար թարթում է — ու անթարթ է:\n\nIV\nՆա հոսում է, ալիք առ ալիք,Եվ ամեն վայրկյան — այն չէ .Եվ ամեն մի վայրկյանը —Հնչեղ ներկա է, անցյալ — ու գալիք:\n\nV\nԵս քեզ ո՞նց, քեզ ո՞նց հասկանամ,Ես քեզ ո՞նց ամփոփեմ ուղեղում իմ,Երբ չեկած դու արդե՛ն իսկ չկաս,Բայց հա՛ր դու լինում ես-ու տևում ես:\n\nVI\nԱնցնում է, հոսում է, վարար է,Ելնում է, սուզվում անդադար.Մշտապես մեռնում է — ու հար է.Մշտապես ու հար-անկատար:\n\nVII\nՕ, խմի՛ր, խմի՛ր դու ագահ.Օ, խմի՛ր անդադար այս հատնումը.Կորածը-իրեն նա գտնում է,Եվ իր այդ գտնումով -չկա:\n\nVIII\nԱյս գետը, — նայի՛ր, — նա հոսում է,Քեզ թվում է թեկուզ անփոփոխ:\nԻսկ քո փառքը, հիմար, երազում է —Հավերժական կոթող:\n\nIX\nէյ, դո՛ւ, իմաստո՛ւն վարպետ,Որ տաշում ես, տաշում այդ քարերը.Քո ամե՛ն մի, ամե՛ն մի զարկինԻր նիշը արդեն նա դրել է:\n\nX\nՆա կրկին ասում է. «ԳարունըԾաղկելու է էգուց վարդերով իր»:\nՍակայն ո՞ր արևն է հուրհուրում այդԵվ ո՞վ է այդ նո՛ր արտևորը...\nXI\nՎերցնում ես քարը — մտածում ես.«Հետքեր է կրում նա ջրի» —Բայց չէ որ այդ նույն վայրկյանին հենցԻր վրա դու քո ձեռքը դրիր:\n\nXII\nՄի անցորդ անցավ քաղաքից այսՈւ գնաց, ու չեկավ նա ետ:\nԵվ քաղաքը — կրկի՛ն գեղեցիկ է,Նայում եմ նրան — թեև ե՛ս:\n\nXIII\nԴու ամե՛ն վայրկյան քեզ ժխտում եսՈւ այդպես ժխտելով` հաստատում.Պարտըվում ես դու քեզ ու հաղթումՍակայն մի՛շտ այդ դու ես-ու դո՛ւ:\n\nXIV\nԱնտառը թափում է իր սաղարթը,Անտառում հատնում է ու վատնում.Բայց նայի՛ր — ինչքա՛ն նա զվարթ է,Ինչքան նո՛ր է-ու մի՛շտ անհատնում:\n\nXV\nԴու ոսկի գրիչ ունես, դու այնպես իմաստո՛ւն ես,Ինքդ քեզ հրաժեշտ ես ասում, ինքդ քեզ կրկի՛նընդունում ես,Գիտես, որ` լինելով է լինում, հատնելով է անհատնումայս տունը—Եվ մի՛շտ ծիծաղկուն է հոգիդ ու սիրտդ`մշտապես խնդո՛ւն է:\n\nXVI\nԹե կտոր տեսնես մի ամպի — ասա` սաուրի՛շ է արդեն.Թե նստես, թե իջնես թամբից — ասա` սաուրի՛շ է արդեն,Վերադարձը դարձ չէ այլևս և ո՛չ էլ կրկնություն հնի,Քո անցած ամե՛ն մի ճամփին ասա` սաուրի՛շ է արդեն:\n\nXVII\nՆա գնաց ու կրկին եկավ — երեկվա իմ սիրած սիրեկանը,Բայց տեսա, որ արդեն չկա — երեկվա իմ սիրած սիրեկանը:\nԿանգնած է մի երրո՛րդը դեմս. — Այդ նա չէ՛ այլևս, նա չէ՛. —Եկած է — ու կարծես չեկած — Երեկվա իմ սիրած սիրեկանը:\n\nXVIII\nԵրկնքից թռչում է մի թռչուն. — Քո ներկա՛ն է այն, բարեկա՛մս.Ինքն իրեն ժխտող մի հնչյուն. . — Քո ներկա՛ն է այն, բարեկամս.Նա գնաց — ու կրկին դարձավ, — այդ նա է արդյոք, թե ուրի՞շը...Դու նրան էլ չե՛ս ճանաչում…\tքո ներկա՛ն է այն, բարեկա՛մս:\n\nXIX\nԴու մի օր աչքերըդ կփակես, որ ուրիշըքո տեղը գոյանա.Կգնաս, կանցնես աշխարքից, որ ուրիշըքո տեղը գոյանա:\nԱյն դո՛ւ ես, իմաստո ւն, այն դո՛ւ, բայց արդենդարձած մի ուրիշ.Հաստատեց, ժխտելով նա քեզ, որ ուրիշըքո տեղ գոյանա:\n\nXX\nԻնչ թո ւնդ է քո գինին, իմաստո՛ւն, նրանից իմհոգին հարբում է.Դա գինի՞ է, թե խո՞սք է ազդու, նրանից իմհոգին հարբում է.Խմելո՛ւ ես, մահո՛վ իմ սերած, խմելու ես դու է՛լայս գինին,Եթե այս պարտեզը գաս դու, — նրանից իմհոգին հարբում է:\n\nXXI\nԴու քսում ես հոնքերիդ սուրմա — դու անհո՛գ ես.Ինչո՞ւ է տրտնջում զուր նա — դու անհո՛գ ես.Ես գիտեմ թե տրտունջը նրա, թե՛ քո այդ պայծառխնդությունը.Տո՛ւր դու ինձ մանկություն, տուր մա՛հ, — դու անհո՛գ ես:\n\nXXII\nԴու ինքդ քո մեջ միասիրտ ինչ կաս՝ նա կաու այդպե՛ս է.Դու տրվում ես մեզ մի՛շտ միասին. — ինչ որ կաս՝ նա կա ու այդպե՛ս է.Բացվում ես, լինում, գոյանում — հառնելով հենց ի՛նքդ քո դեմ`Պատմում ես մի՛շտ քո մասին. — ինչ որ կաս՝ նա կա ու այդպե՛ս է:\n\nXXIII\nԱխ, նայե՛ք, այդ մարդը, այդ հիմարը — նա տեսնում էլոկ այն, ինչ տեսնում է.Հավատում է նա, որ սա քար է. նա տեսնում է լոկ այն,ինչ տեսնում է.Դու ծաղրի՛ր նրան, իմաստո՛ւն. Դու տեսնում եսաճումն ու ընթացքըԵվ գիտես, որ ընթացք է աշխարհը, նա տեկնում է լոկ այն,ինչ տեսնում է:\n\nXXIV\nԱյդ կապիկը՝ ձեռքին հայելի — նա կարծում է՝ արդենիմաստուն է.Ժպտում է հայելուն նայելիս — նա կարծում է՝ արդենիմաստուն էԱխ, նայեք՝ ինչպե՜ս է սեղմել նա փայլուն ապակուայդ կտորը.իր միրաժն է տեսել նա էլի — և կարծում է՝ արդենիմաստուն է:\n\nXXV\nԱյդ դերվիշը — տեսեք՝ նա նստած ուզում է ըմբռնիու հասնի.Իր մտքի թևերին վստահ՝ ուզում է ըմբռնի ու հասնի.Նա կարծում է, որ փոխվում է ամբողջը, և իր միտքն էմիայն, որ կայուն է, —Եվ այդպես՝ անշարժ ու հաստատ` նա ուզում է ըմբռնիու հասնի...\nXXVI\nԴու ասիր՝ նայել, հասկանալ, ու սուզվել, դառնալ անէ. —Նա ասաց` լինել, կատարել, ներծծել հուրեր ու շողեր:\nԴու ասիր՝ ամփոփվել ամբողջը, հաշտըվել ու խաղաղ լինել,— Նա ասաց՝ ամբողջի՛ն տիրանալ, որպեսզի ամբողջը — փոխել:\n\nXXVII\nԴու ասիր՝ անէ՛ է ամբողջը, աչքերիդ իջած մի շղա՛րշ է.Դու գերի ես, մարդ, ուղեղիդ, ուղեղիդ անէ վանդակին: \n—Նա անդուլ պնդում համարեց թե ուղեղը այդ, թե շղարշը —Եվ ելավ, որ փոխի այդ շղարշը — և մահին խնդաց խնդագին:\n\nXXVIII\nՆա կուզեր, որ լինի անէ,Որ թվա լոկ, լոկ լինի հարց,Բայց կանգնած է նա, ահա տե՛ս —Մշտածուփ, մշտափոխ ու կարծր:\n\nXXIX\nԹե արևր այրում ու կիզում է — նա ասում է ուր է իմ կամքը.Ամեն ինչ անհաստատ ու հոսուն է. Նա ասում է՝ ո՞ւր է իմ կամքը.Օ, գիտե՛ս դու աշխարհի լեզուն և գիտես, որ կամքդ`այդ լեզուն է, —Իսկ հիմարը դեռ ափսոսում է. նա ասում է ուր է իմ կամքը:\n\nXXX\nԱսում են՝ վիթխարի հերոս, հանճարեղ է եղել Իսքյանդարը.Շարժել է, խառնել է իրար ազդեր ու ցեղեր Իսքյանդարը.Բայց գիտես` դու շարժումն ու ընթացքը և գիտես չլիներ թեընթացքը —Աշխարհում և մի շյուղ անգամ դժվա՛ր թե շեղեր Իսքյանդարը:\n\nXXXI\nՀետևա՛նք ես դու, իմաստո՛ւն — այս մեկը դու լա՛վ իմացիր.Բայց դո՛ւ էլ ես, դու էլ ես ազդում, — այս մեկը դու լա՛վ իմացիր.Դու ուզում ես, որ ազատ, լինես. — ուրեմն հասկացի՛ր ճանապարհդԵվ փոխի՛ր, որ հաստատ գաս տուն, այս մեկլը դու լա՛վ իմացիր:\n\nXXXII\nՄի հարուստ է անցնում փողոցով, ախ, նայեք՝ նա ինչքա՜նինքնագոհէ.Մի Ժպիտ կա դեմքին խոցող, — ախ, նայեք նա ինչքանինքնագոհ է.Նա կարող է հասկանալ, այդ հիմարը, որ շուրջը ուռճանում էիր մահըԵվ տեսնել այդ ձեռքը սղոցող, — ա՛խ, նայեք՝ նա ինչքա՛նինքնագոհ է:\n\nXXXIII\nՄտե՛լ են տոնական դռներից — և դրախտ են կարծելայս տունը.Սահմանված ձեռքով մի վերին անխա՛խտ են կարծելայս տունը: \n—Ետևի դռներից մենք մտանք քանդելով սյուներն ու հիմերը —Եվ գիտենք` ձեռքերով ձեր շինված մի զնդան է անձևայս տունը:\n\nXXXIV\nՄի հարուստ դերվիշ էր եկել, նա ասում էր, թեցնորք է կյանքը.Անիմաստ, անգո մի տեսիլ, երկնային մի շնո՛րհք է կյանքը.Դու շարժե՞լ ես արդյոք բազուկներդ, վաստակե՞լ ես արդյոք ուհոգնել, —Ուրեմն գիտես՛ դու անշուշտ, թե ինչո՞վ է, որ նորք է կյանքը:\n\nXXXV\nԴու հարուստ չե՛ս եղել երբեք, — դու կյանքում միայնաշխատել ես.Դու ունես մկանուտ ձեռքեր, — դու կյանքում միայնաշխատել ես,Դու փոխում ես նյութը, բնությունը, դու գիտես, որ ամե՛ն ինչփոխվում է.—Կհնձե՛ս դու մի օր կյանքի բերքը — դու կյանքում միայնաշխատել ես:\n\nXXXVI\nԱպրեցիր դու ըմբոստ մի դարում — և ոչինչ քեզ հար չթվաց,Դու տեսար մոտիկն ու հեռուն — և ոչինչ քեզ հար չթվաց.Դու տեսար փլուզումն ու զարթնումը, անսասան հիմերիկործանումը —Եվ, բացի պայքարից, աշխարհում քեզ ոչինչ հար չթվաց:\n\nXXXVII\nԴեռ երեկ քո միտքը խավար էր, — իմաստուն եսարդեն հիմա դու.Դու տեսար վիթխարի այս արարը, — իմաստուն եսարդեն հիմա դու.Դու տեսար պատմության խոհանոցը, մխացիրճենճերում դու նրա —Եվ գիտես, թե ո՛վ է խոհարարը... \nԻմաստուն եսարդեն հիմա դու:\n\nXXXVIII\nՔեզ տրված է կյանքը, որ լինես — ու ոչինչ երազ չթվա.Որ կյանքում քո կյանքը շինես — ու ոչինչ երազ չթվա.Քեզ գերում է ընթացքը այս տաք, բայց տեսնում եսդու այն, որ գալիս է,Գալիս է իր գալիքը հինե — ու ոչինչ երազ չթվա:\n\nXXXIX\nԱշխատի՛ր, տոկա՛ անդադար, ստեղծի՛ր անդուլ —դա կամուրջ է.Դրանո՛վ ես շինում դու աշխարքը, դրանո՛վ քանդում —դա կամուրջ է.Դրանով սերմանում ես կյանքեր, մեռնելով՝ հառնում դրանում.Հուրհուրա խանդո՛վ, իմաստո՛ւն, ու Խնդա՛ խնդուն —դա կամուրջ է:\n\nXL\nԸնթացի՛ր դու, մա՛րդ, անդադար, որ ոչինչ քեզ երազ չթվա,Որ լինես անվախճան ու հար — ու ոչինչ քեզ երազ չթվա,Որ զգաս, շոշափես դու կյանքը` մշտահո՛սը դու այդպիսով —Եվ դառնա աշխարհը՝ աշխարհ — ու ոչինչ քեզ երազ չթվա:\n\nXLI\nԾովափին նստած է մի մարդ. — այդ դո՞ւ ես գուցե,իմաստո՛ւն.Նայում է ծովին նա հանդարտ. — այդ դո՞ւ ես գուցե,իմաստո՛ւն.Նա զվարթ ժպտում է ծովին, նա սիրում է հոսունայդ անհունը —Բայց ահա հեռանում է անդարձ. — այդ դո՞ւ ես գուցե,իմաստո՛ւն:\n\nXLII\nՆա ուզում է գտնել մի կշիռ — ու չափել նրանով ամբողջը,Ունենալ անխախտ մի հաշիվ — ու չափել նրանով ամբողջը.Նա սիրում է «հավերժը» միայն, ախ, նայե՛ք՝ նա փնտրում է«կայունը» —Եվ գտնում է մի...գինու շիշ — ու չափում նրանով ամբողջը:\n\nXLIII\nՆա կուզեր, որ ողջը նրան միանգամ ընդմիշտ տրվի,Որ կյանքի իմաստը հուրհուրան միանգամ ընդմիշտ տրվի.Դու գիտես, որ ընթացք է աշխարհը, գոյանում է ու լինում անվերջ —Եվ գուցե քեզ մա՛հը միայն միանգամ ընդմիշտ տրվի:\n\nXLVI\nԾնվում է, աճում է մի բան յուրաքանչյուր վայրկյան կյանքում.Մեռնում է, կորչում է մի բան յուրաքանչյուր վայրկյան կյանքում.Բայց ծնվողը — ծնվում է պայքարով, պայքարո՛վ է մեռնում և մեռնողը, —Եվ այսպես — կոփվում է ապագան յուրաքանչյուր վայրկյան կյանքում:\n\nՊՈԵՄՆԵՐ ԵՎ ԲԱԼԼԱԴՆԵՐ\nՍՏԱՄԲՈԼ\n(ընկեր Մուստաֆա Սուբխու և ընկերների հիշատակին)\nI\nԼեգենդ է,Բայց խո՛ր ու հատու:\n\nՁին,Բարձած արծաթե թամբով`Քշել է սուլթան ՖաթինՈւ հասել է այստեղ —Ստամբոլ:\n\nՔշել է հուր ձին դեպի դարը,Մտել է Այա-Սոֆիա՛,Ինչպես մահը դաժան ու ահեղ,Ինչպես մահը միակ:\nԶարկել է սուրը մարմարին —Ճեղքել է սյունը:\nԵվ—Նայի՛ր.Անցել են դարեր, դարեր,Իսկ իր կամքը դեռ խոսում ու հուզում է:\n\nԿռացել է սուլթան Ֆաթին,Թաթախել է ձեռքը արյան մեջ —Ու խփե՛լ է մարմարե պատինՏե՛ս: \n—\nՄնացել է հետքը ձեռքիԵվ ահա —Դարեր, դարեր —Հեծում է — ամբո՛ղջ մի երկիր,Եվ ո՛չ թե լոկ մի պատ մարմարե:\n\nԱնցել են այն օրից դարեր,Բայց դեռ հետքը սուլթանի ձեռքիՄնացել է պատին այս քարե —Ու մռայլ ճակատին երկրի...\nII\nԴու ապրո՛ւմ ես դեռ, սուլթան Ֆաթիհ,Ես տեսնում եմ հետքը ձեռքիդՕ, ո՛չ թե այս մեռած պատին,Այլ դեղին, որբ ճակատին,Այս մռայլ, այս անտեր երկրի:\n\nԴու մեռել ես, սուլթան Ֆաթի՛հ:\nԲայց դարե՛ր շարունակ,Մինչև օրըսԿենդանի՛ է, սերած քո կաթից —Քո դաժան,Ժանտ թոռանթոռը:\n\nՆստել է այսօր էլ նա այստեղ,Այս սունկի պես ուռած Ստամբոլում,Ու չի ընդունում նա քեզ թե —Բայց ոչինչԺառանգդ է հլու:\n\nԻհարկե, այլ է Պերան,Ու այլ է հիմա Գալաթան.Բայց նստած է Ստամբոլի վրաԴեռ շռինդը,Հռինդը քո տան:\n\nԻհարկե, չկա էլ մեչետ,Որին տա պետությունը տուրք.Իհարկե, սուլթան ՄեճիտիՍարայները դատարկ են, թափուր.Եվ գերի երկիրը հիմիԴարձել է՝«Ռեպյուբլիկ թյուրք»:\n\nԱյս բոլորը ճիշտ է, իհա՛րկե,Այս բոլորը հզոր է ու նոր,Բայց նույնն է հղփացած այս քաղաքը,Որ կոչվում է Պոլիս,Ստամբոլ:\n\nՄի ոտքը մեկնած Եվրոպա,Մի ոտքը Ասիո մեջքին՝ նստել էՍտամբոլը հպարտ,Ինչպես դու, կամ սուլթան Մեճիտ:\n\nՆստել է այստեղ, ինչպես դուք,Ծծում է հուր ու քրտինք.Պայքարո՛ւմ է ժողովուրդը թուրք —Իսկ ինքը —դի՛նջ:\n\nԱյնտեղ —էնկյոլրից էրզըրում —Պայքար է՝Հաղթանակ կամ մահ, —Իսկ ինքը —Լողում է լույսերում,Ու պարում է,Ու խնդում հիմա:\n\nՎառել է վարիյեթե, սինեմա,Վիթրիններ, թեաթր ու օթել.Հրճվո՛ւմ է պոռնիկի նմանԿոկետ:\n\nՊարում է ֆոկսարոտ,Տանգո,Հագել է —Ֆրենչ ու ֆրաք:\n\nՆազում է —ալաֆրանգա:\nԱ՛խ:\n\n— Զարգաց՛ել է, Ֆաթի՛հ, քո Պոլիսը.Դու նրան դժվա՛ր թե ճանաչես:\nԲայց—Կարծում ես հեռո՞ւ է գնացելՔեզանից —— Չէ՛:\n\nՓոխվել է միայն — արտաքինը:\nԹե առաջ մի կին էր ոսկրոտ —Նա հիմա — զարգացած մի տիկին է:\nՍիրում է — մայոնեզ ու սինե...Ու պարում է — ֆոկստրոտ...\nIII\nՍտամբոլը պարում է — ֆոկստրոտ:\nՊարում է — իհարկե Պերան:\nՈւ խնդում է —Իհա՛րկե փոստով —Մուստաֆա Քեմալի վրա:\n\nԸնթերցո՛ղ,Մտնում ենք Պերա:\n\nԱհա Թոքատլյանը:\nԱյստեղ —Ահա «Restaurant Splendid»\nՄտի՛ր,Թե կուզես տեսնել,Թե ո՞նց է հրճվում էֆենդին,\nՄի հնդիկ կառնի պալտոդ:\nՄի խափշիկ — գլխարկդ, թե կուզես:\n\nԿմտնես:\nԵրկնային մի հոտԶմայլած հոգիդ կհուզե:\n\nԿոտի — Լորիգան է այդ հոտը.Բայց դա հեչ:\nԳիտե՛ս դա դու հո:\nԿցնցե ջղերդ — ֆոկստրոտը.— Թավջութակ,Սրինգ —ու դհոլ:\n\nՀասկանո՞ւմ ես` այստեղ վիոլոնըԽառնված թմբուկ– դհոլինԵրգում է —քնքո՛ւշ պոլոնեզ...Աստվածային օյին:\n\nԶարկում է թմբուկը թաք-թաք,Նվում է կողքին վիոլոնը:\nՈւ պարում են այդ հեշտին տակտով —Պոլոնեզ:\n\nԻսկ կինե՛րը...Կինե՛րը...Օ, կինե՛րը...Հպվում են՝ այնքա՜ն մոտիկ...\nՀրա՛շք են:\nՇիք:\nՀոգինե՛ր են:\nԿամ Լորիգան-Կոտի...\nՈւ հոսում են շոգ շշուկները.Խոսում են.Լսո՞ւմ ես.Իմացի՛ր.Շրշում են շորերը,Կոշիկները...Համաձայն եք...— Անշուշտ...— Հիմա ձեր...— Շրթունքները...— Փաշա՛...— Կմաշե՞ն...— Ուզում եք հիսո՞ւն...— Չէ, շա՛տ...— Օ, ձեր ձայնը...— Ձեր կոնքը...— Ձեր կաշին...— Փաշա՛...\nՊարում է փաշան: \nՀեշտավետՋազբանդը քանդում է հոգին:\nՈւզում է.Բայց ինչու շտապել...Այնքան շա՛տ են.Դեռ փաշան —Կջոկի՛:\nԻսկ փաշի կողքին — էֆենդին:\nԱպա սիրը,Մուսյոն.Ու սինյորը...Այստեղ կա թե՛ չին, թե՛ հնդիկ,էֆենդին միայն — գուցե նոր է:\n\nՈւ կինե՛րը,Կինե՛րը...Ռի՛ժ կիները...Ռուս կիները՝ բոլո՛րը պրինցուհի:\nԹեկուզ թանկ են... գները,Բայց արյունը — կապույտ է ու հին:\n\nՊարում են սիր ու մուսյո,Էֆենդի, հեռռ ու փաշա:\nՀարբե՛լ են հարբեցնող մսով.Միսը շա՛տ:\nՈւ հոսում են շոգ շշուկները:\nԽոսում են:\nԱռնում են ու ծախում:\nՀպվել են իրարուու շիկնել են:\nԼսո՞ւմ ես.— Ո՛ղջը ծախու:\nԾախվում է ամեն ինչ այստեղ:\nԾախում է —ով ինչ ունի:\nՀամոզում է ֆոկստրոտը հեշտին,Որ ծախեն ամենքը. —Ի՞նչ...\nԿինը —Մարմինը.Մինիստրը — հոգին:\nԳի՞նը.— Չնչի՛ն է.Ջոկի՛,\nՉխաբվե՛ս:\nՄի գի՛ն է այստեղ:\n(Այդպես է օրենքը Ստամբոլի) —Մի գին են վերցնում այստեղ —Թե՛ պոռնիկ,Թե փաշա.Թե — միտրոպոլիտ:\n\nԶարմանո՞ւմ ես, ի՞նչ է, Չարե՛նց:\nՕ, գլխարկդ հանիր:\nՊարո՛ն,Հասկանում ես`Նայի՛ր՝Դա իրենց«Հիմնական օրենքն» է պարում:\nՊարում է Հիմնական Սկզբունքը,Որ կոչվում է Մասնավոր-Սեփական:\nՊարում է՝ աչքեր ու հոնքերՈւ մարմին ու սմոկինգ հագած:\n\nԽոնարհի՛ր գլխարկդ,Կռացի՛ր:\nՕրե՛նքն է պարում սրահում:\nՋազբա՛նդն է նրանց, —Ինտերնացիոնալը:\nՆրանց հիմնը կյանքիՈւ մահու:\n\nՋազբանդը:\nՆա դարձել է դեվիզ:\nԼոնդոնից Նյու-Յորք ու ԲեռլինՋազբանդ են պարում երևիԱմեն մի Կուլիջ ու Չեմբեբլեն:\n\nԻսկ Ստամբո՛լը.Ստամբոլը, դե —Ինչպես հոլը՝ նետված այնտեղից:\nՔանի դեռ նստած է այստեղԲարեկիրթ էֆենդին այս դեղին:\n\nէֆենդի՛,Ֆրա՛ք եք հագել դուք:\nՄիայն ֆեսն է ձեր այդ, որ հնից է:\nԲայց գիտե՞ք —Սուլթան ՖաթունԴուք մի փոքր, մի քիչ…\tարնակից եք:\n\nՍտամբո՛լ:\nԴու պարում ես ջազբանդ:\nԴու ուտում ես բար-մայոնեզ:\nՆետում եմ ես ահա, հուզված,Իմ քնքուշ կոմպլիմենտը —Քե՛զ: \n—Ինչքան էլ մի պրոլետ-ՀամբոԱյս խոսքիս նախատինք խառնի —Մի անո՛ւն դու ունես, Ստամբո՛լ. —Միջազգային պոռնիկ:\n\nIV\nՀե՛նց այսպես,Ինչպես այսօր:\nՃի՛շտ այսպես առկայծել է Պերան,Երբ նրանց տարել են ՏրապիզոնՄի փայտյա նավակի վրա:\n\nԻհա՛րկե,Բանկետ է եղել,Պերայում եղել է կերուխում —Երբ այնտեղ հրեշ մի դեղինԽեղդել է արխադաշ Սուբխուն:\n\nՀրճվել է Թագսիմի սինեման,Թոքատչյանը, Սպլենդիդը եռուն —Իսկ այնտեղ քսան խեղդամահՕրորվել են սև ջրերում...\nԻնչ հե՛շտ է բարձրացել այդ օրըէֆենդու «պա»-ն ֆոկստրոտում:\nԵրկնային մյուզիկ է ու օրոր էՕրորել նստուկը օդում:\n\nԻր հոգին այն օրը, օ, այն օ՜րըԻնչ քա՛ղցր հույզեր է հինել...Կարծես շեկ, մի շեկ Էլիենո՛րաՏարել էԻրեն...Սինե:\n\nՀե՛նց այսպես,Ինչպես այսօր:\nՃիշտ այսպես առկայծել է Պերան,Երբ նրանց տարել են Տրապիզոն...Բայց —Լսո՞ւմ եք.— Նրանք կա՛ն:\n— Չմեռա՜ն:\n\nԼսո՞ւմ եք, էֆենդի՛, փաշա՛:\nԳոռում եմ էստեղից Բիթլիս.—Դեռ կգա կարմիր ռեվա՛նշը:\nԴեռ կգա — արխադաշ Սուբխին:\n\nՀասկանո՞ւմ եք՝ նա, որ երեկԱյստեղից քշեց Անտանտին —Այսօր չէ էգուց —Համբերե՛ք —Ձեզ է՛լ կքշի, էֆենդի՛:\n\nԿարծո՞ւմ եք նա ԱնտանտինԻզմիրից թռցրեց Վոսփոր —Որ այստեղ դուք, էֆենդի՛,Հղփանաք ու պարեք ֆոկստրոտ:\n\nԿպարե՛ն դեռ կակուղ ձեր մսերը,Որ լողում են հիմա ֆոկստրոտում:\nԴեռ կզգան մեր գգվանքըու սերը —Մեր սրի համբույրը հատու:\n\nԴեռ կգա Ալին նավաստի,Դեռ կանցնի այս ցոփ Ստամբոլով,Որ ուռած ձեր բկին նստի`Եվ սրբի այս աղբը ձեր բոլոր:\n\nԿհնձե՛ նա հունձը ձեր բերքի,Կհարթե,Որ տեղում ցանի նո՛րը:\nՈւ հետքը սուլթանի ձեռքիԱրնաթոր ճակատից երկրիԿքերե —\nԹուրք կոմսոմոլը...\n1924.19-22 XII\nConstantinople 5 “Khedivial Hotel”\nՄԱՃԿԱԼ ՍԱՔՈՅԻ ՊԱՏՄՈԻԹՅՈւՆԸ\n(Պոեմ գեղջկական)\nՔեզ համար եմ պատմում, գեղջո՛ւկ,Խրատական զրիցը էս:\nԱկա՛նջ արա, լա՛վ լսի դու,Խելքի կտոր թե որ ունես:\nՌանչպա՛ր, ուշով լսի հիմի,Թե ոնց քո էս ախպեր ՍաքոնԱղի համար գնաց կռիվ,Կառը կտրած ետ եկավ տուն —Ու թե ընչե՛ր արավ ՍաքոնՈւ ո՞նց հասավ իր ուզածին —Ու թե ընչի՞ մաճկալ ՍաքոնԴեմ է հիմի պատերազմին:\n\nI\nՄաճկալ Սաքոն իրանց գեղումԻրա օրում ապրում էր խեղճ:\nԳեղի ծերին ուներ մի տուն,Երկու թիզ հող վարելատեղ:\nԷդ վարելու տեղն էլ որ կար —Գեղից հեռու, քար ու քոլոտ:\nԱրտը հեռու, վարը դժար —Աշխատում էր տարին բոլոր:\nՈւ աշունքին թե լավ ըլեր —Մի չոր հաց էր իրան մնում,էդ չոր հացն էլ թե որ չլեր —Ուրիշի էր մշակ գնում:\nԻնքը ջահել — երիտասարդ,Տունը պառավ հեր ու նանի,Քրտինք թափում գիշեր ու զօր —Պահում էր տուն ու ընտանիք:\n\nII\nէս օրումն էր մաճկալ Սաքոն,Երբ գերմանու կռիվն ընկավ:\nԻ՞նչ իմանար մաճկալ Սաքոն —Ո՞վ է սարքում կռիվ ու դավ:\nԻ՞նչ իմանար Սաքոն ռանչպար,Թև ընչի՞ են կռիվ անում.Շա՞տ էր տեսել իրա օրումէդ նեմեցին կամ գերմանուն:\nԻնքը մենակ էն իմացավ,Որ գզիրը եկավ մի օր,Թուղթ է եկել քաղքից, ասավ,Թե ջահելին տանեն զինվոր:\n\nIII\nԸլե՞լ է հեչ, որ զենք առնիՈւ հարուստը գնա կռիվ:\nԴե հայտնի է սաղ աշխարքին,Որ խեղճին են տանում կռիվ:\nէսպես եկան հավաքեցինԳեղի քյասիբ-քյուսուբ խալխին.Ռեսի տղին ձեռ չտվին —Միկուն վերի ծաղի՞կ էր խի...Բա գզիրանց թաղի Համբո՞ն,Բա Մելիքանց Սե՞թը մեկ էլ...Դե ով ուներ ծանոթ ու փող —Սիպտակ բլեթ էր նրան եկել...\nIV\nԳեղի ծերին հերը կեցած`Ճանապարհ էր դնում տղին,Սրտին հազար կրակ ու ցավ,Սրտին հազար աղ ու լեղի:\nՈւ Սաքոյի վզովն ընկածՄղկտում էր պառավ նանինՈւ անիծում վիշապ ու չարԷդ նեմեցին ու գերմանին:\nԻ՞նչ իմանար նանը պառավ,Որ մեղ չունի գերմանն էդտեղ,Որ հարուստն է խեղդում իրանՈւ էն խալխին իրա պես խեղճ:\n\nV\nԻ՞նչ իմանար պառավ նանին,Որ թե գերման, թե հայ, թե ռուսՈւնևորն է իր թշնամին,Ու հենց իրանք ռեսը տռուզ:\nՈր դրանք են կռիվ քցել,Խալխին հանել իրարու դեմ,Որ իրարու արուն ծծեն —Իրանք վրեն նստեն — ուտեն:\nՈր գերմանու խեղճն էլ հիմիէդպես գրկած իրա նանին`Լաց է ըլում աղի-աղի,Որ զրկում են իրան բանից:\n\nVI\nՄնաս բարով ասավ ՍաքոնԻրա պառավ ծնողներին:\nՄտիկ տվեց աչքի տակովՎերջին անգամ իրանց գեղին:\nՏեսավ էնտեղ գեղամիջինՄիկուն նստած կապուտ մի ձի,Ուրախ-ուրախ, թամքին խուրջին՝Արտն է գնում հրեն հնձի...Ու ետևից տեսավ ռեսինՉուխեն հագին, տեսքը գոռոզ.Հրաման էր տալիս տղին,Հետն էլ ցնցում փորը տռուզ:\n\nVII\nԷսպես Սաքոն տխուր մի օրԿռիվ գնաց գերմանու դեմ:\nԳեղում մնաց հերն հալիվոր,Պառավ նանին մնաց անտեր:\nէստեղ հարուստ ռեսը էկավ,Բռնեց յախից Սաքոյի հոր`Դու էլ մի խեղճ մարդ ես, ասավ,Տղեդ սալդաթ, դու հալիվոր:\nՂրկեմ, ասավ, մշակներինԱրտդ հնձեն, բերեն քո տուն:\nՄշակներն էլ էնպես բերին,Որ մի բուռ էր արտը բիթուն:\n\nVIII\nԷս ժամանակ Սաքոն ֆռոնտումԹոփ էր քցում խալխի վրա:\nՄեկ էլ, ըհը, դեմից մի թոփԹռավ — էկավ, դիպավ նրան:\nԸնկավ Սաքոն արնակալածՈւ շուռ էկավ հողը գլխին,Ու թե շունչ կար փորում հալա —Էն էլ փչեց, կտրավ լեղին:\nՈւ չիմացավ Սաքոն էլ բան,Միայն ոնց որ էրազի մեջ`Տեսավ նանին՝ վրեն չոքածԿժով ջուր էր տալիս իրեն...\nIX\nԱչքը մեկ էլ բացեց Սաքոն —,Պիտերում էր, լազարեթում,Կուռը կտրած, անտեր ու որբ...էստեղ բերին, տվին մի թուղթ:\nԿարդաց Սաքոն ու իմացավ`Հերն էր նամակ գրել գեղից,Սիրտը կալեց արցունք ու ցավՈւ ետ փորում կտրավ լեղին:\nԷն էր գրում պառավ ապին,Թե ոնց ռեսը հունձքը կերավՈւ հետո էլ, նոր գարունքինՆստավ իրենց հողի վրա:\nՈւ թե պառավ նանին մեռավ,Ինքն էլ անտեր ու հալիվոր`Մուրացկան է գեղում իրանց,Թող փող ղրկի` ունի թե որ…\nX\nԳիրը դրեց Սաքոն մի կողմՈւ լաց էլավ էստեղ մեկել:\nՈւ միտք արավ մաճկալ Սաքոն,Թե ընչի է կռիվ եկել:\nՈւմ համար են հավաքում էդՔյասիբավոր, բանվոր խալխին,Կռիվ քցում իրարու հետ,Արուն կապում սաղ աշխարքին:\nՈւ թե ընչի էդքան հանգին,Էդքան տռուզ տղեք հազարԸնենց չելավ` ֆռոնթ գային,Կռիվ տային հետ-հավասար:\n\nXI\nՈւ միտքն եկան հազարավորԷն տղերքը իրանց պոլկի,Դիփը քյասիբ-աշխատավոր,Գործը թողած` եկած զորքի:\nՈվ է ասավ, քշել դրանցԻրանց տնից, գործ ու կարգից,Էսպես տվել սրի բերան`Հեռի մարդից ու աշխարքից:\nՈվ է դրանց տվել պատրոն,Բերել քցել սար ու չոլեր—Հազար թոփի, պուլեմետրի,Հազար-հազար թվանքի կեր…\nXII\nԼազարեթում ընկած էսպեսՄիտք էր անում Սաքոն: \nՄի օրԷկան ասին թե` ո՛ղջ ըլես,Չկա էլ թագ ու թագավոր:\nԱսին` ռսի հողի վրաԱզատութեն հիմի պտի…Լավ է, ասավ Սաքոն իրանՈւ դուրս գրվեց լազարեթից:\nՈնց որ մորութ թազա ծնածՔուչա ելավ Սաքոն թիլ-թիլ.Քուչում բան չէր փոխվել հալա,Նայող չկար քյասիբ մարդին:\n\nXIII\nԹագավորը, դուզ է, չկար,Համա նրա տեղը թախտինՆստել էին թե եներալ,Թե ափիցեր-հարուստ մարդիկ:\nՉէր վերջանում կռիվն էլ ետ,Էլ ետ ախպեր-սալդաթի հետԽոսում էին շառ ու զոռով:\nԵլավ Սաքոն, գնաց դիվան,Թե ապրուստ տան, խարջ տանփորի—Ըսկի ռեխին նայող չելավՈւ ուշք դնող նրա օրին:\n\nXIV\nՄան էր գալիս էսպես քաղցածՍաքոն էդ մեծ քաղքի միջին:\nՈւ մի օր էլ ասին` հեռվանցՄարդ է գալիս — «ընկեր Լենին»:\nԱսին՝ ինչքան աշխատավոր,Ինչքան բանվոր, ռանչպար որ կա —Էդ բոլորի մեծն է Լենին,Էդ բոլորի առաջնորդը:\nԻնչ բանվոր կար էդ մեծ քաղքում —Դիփը վակզալ գնաց, որ էնԼենին ասած ընկեր մարդունՊատիվ բռնեն, դիմավորեն...\nXV\nԵլավ ինքն էլ գնաց վակզալ:\nԱռաջ անցավ սալդաթ Սաքոն:\nԷդ սհաթին պոեզն եկավ,Պոեզի մեջ քսան վագոն:\nՈւ դուրս եկավ ընկեր Լենին,Բանվոր խալխը տվավ ուռա:\nՍաքոն խառնեց նրանց ձենինԸռանչպարի ձենը իրա:\nՈւ երբ մի քիչ ձենը կտրավ —Խոսեց Լենին ժողովրդին,Ու ետ էնպես խոսքեր ասավ,Որ ջուր խմեց դիփի սրտից:\n\nXVI\nՄինչև հիմի, ասավ Լենին,Աղի համար կռիվ արիք,Հիմի վախտն է, որ ձեր սվինՇուռ տաք էլ ետ դեմ տաք աղին:\nԱսավ բուրժույն է թշնամինԿռիվ ղրկած բանվոր խալխի,Նա է խմում արյունն հիմիԺողովրդի ու աշխարքի:\nՁեզ կռիվ է ղրկել, ասավ,Ձեզ պես հալալ բանվորի դեմ.Որ ձեր ձեռով տիրե աշխարհ,Դուք կոտորվեք, ինքը ուտե:\n\nXVII\nԷլ վերջ, ասավ ընկեր Լենին:\nԷս արնախում պատերազմին.Պատերազմը ներսում պտի,Որ բուրժուի հոգին հանի:\nԻ՞նչ ունենք մենք սալդաթի հետ —Ըլի նեմցի, ըլի ռսի.Ամեն սալդաթ հալա տգետՈւ բուրժույի ձեռին եսիր:\nՄենք բարև ենք ղրկելու էդԳերման զորքին ու բանվորին,Որ վեր կենա բուրժույի դեմ,Քցի նրան ու տրորի...\nXVIII\nԽաղաղութե՜ն ֆռոնտում, ասավ,Կռի՛վ ներսի բռնավորին.Հարըստի հետ անենք հեսաբՈւ տա՛նք նրա տռուզ փորին:\nՈւ երբ, ասավ, հեսաբ արինքՈւ բուրժույի մահը տեսանք —Հողը կտանք ըռանչպարին.Բանվորներին զավոդ ու հանք:\nԷլ վե՛ր, ասավ ընկեր Լենին,Ու բուրժույի հաշիվը տես,Կռիվն է էս, ասավ, վերջին —Բանվոր խալխի կռիվը մեծ...\n\n\n\n\n\nXIX\nԷսպես ասավ Լենինն իրանց:\nԼսեց Սաքոն ու հասկացավ:\nՄիտը էկավ նանը մեռած,Հերն հալիվոր, կրակ ու ցավ:\nՄիտը բերեց Սաքոն մեկ էլՌեսանց հրեշ — բռնավորին. —Ասավ գնամ ետ գեղը մերՈւ տամ խղալով նրա փորին:\nՊոեզ նստավ էդ օր Սաքոն,էկավ-հասավ գեղը իրանց,Մտիկ արավ աչքի տակով —Քար չէր մնացել քարի վրա...Ո՛չ հեր կար էլ, ոչ մեր, ոչ տուն,Հողն էլ ռեսանց տղի ձեռին,էդ էր դատել մաճկալ ՍաքոնԻ փոխարեն կտրած կռի...\nXX\nԳնաց Սաքոն աչքը արունՈւ ձեն տվավ ռեսանց ցեցին.Մտածել էր ճանապարհին,Որ մի քացով նրան քցի:\nԲայց դեմ ելավ էդտեղ նրանՏռզած տղեն տանուտերիՀնպարտ կեցած դռան վրա.Սեռը դրած մաուզերին...Ռեսանց տղա Միկոն էր էդ,Որ անումը նստել հանգիստ,Կերել, խմել ու հիմի էլԴարձել էր ցեց — մաուզերիստ:\n\nXXI\n— Հը՞, մեր տղա, արի մի դես, —Ասավ հնպարտ տղեն ռեսի.Քո սաղ կռից վախեցել չեմ —Պտի վախեմ հիմի կեսի՞ց...Բա մեր հո՞ղը… — ասավ ՍաքոնՀո՞ղ, — քրթմնջաց ռեսի տղենԸնենց մի հոդ հիմի տամ քեզ,Որ քեզ համար լավաշ թխես...Քանի թեզ է գնա, ասավ.Մտի՛կ արա, ասավ, ձեռիս...Ու ձախ ձեռը բեխին տարավ,Աջր գրավ մաուզերին:\n\nXXII\nԹողեց Սաքոն գեղը իրենց,Փախավ դաշնակ մավզերիստից,Եկավ Գյումրի քաղաքը մեծ,Որ էստեղից մաշին նստի —Գնա նորից Մոսկով քաղաք,Ուր էլ չկար ռես ու աղա,Ոչ էլ դրանց նման մի բան:\nՈւզեց Մոսկով գնա էլի,Անցնի էլ ետ ճամփեն դժար,Տեսնի թե ի՞նչ կասի ԼենինՀայաստանի խալխի համար...\nXXIII\nԳյումրի էկավ Սաքոն գեղիցՈւ Գյումրըվա վակզալի քովԸռաստ էկավ մի լավ տղի,Հետը զրից արավ խելքով:\nԲանվոր էր էդ ծանոթ տղեն,Պարավոզ էր ռեմոնտ անում,Ճանաչում էր հալա գեղենՄեր Սաքոյին, հորը, նանուն:\nՋրից արին սրտանց: \nՄեկ էլէս բանվորը, թե` հա՛ , շուտովՏի դաշնակի յախից բռնեն,Որ սավետի ըլի հետո...\nXXIV\nՈւ ցույց տվավ բանվոր տղենԷդ դեպոյի դեսը մի քիչ,Ոնց որ վիշապ երկաթեղենԲրանեվոյի պոեզը մեծ:\nՄե՛րն է, ասավ, Սաքո՛ ախպեր,Ըստեղի՛ց ենք նշան տալու...Դու էլ մնա, ասավ, մեզ հետ —Էլ իզո՛ւր ես Մոսկով գնում...Մնաց Սաքոն: \nՄի շաբաթ անցԲրանեվոյի վրից մին էլՀարայի տվին, քշեցին ցած —Դե դաշնակն էլ հո չէ՞ր քնել:\n\nXXV\nԿռի՜վ, կռի՛վ դաշնակներին,Իշխանութեն սավետական...Սաքոն ինքն էլ գնաց կռիվ,Չնայած, որ կուռը չկար:\nՄի քանի օր Գյումրի քաղքում,Բայազեթում, Ղարսա բերթումԿարմիր բայդաղ տեսավ Սաքոն,Սավետական իշխանություն...Բայց հալա տես, որ ըռանչպարԽալխը եսիր ցեց դաշնակինՀասկանում չէր սավետականԻշխանության կարդը կարգին:\n\nXXVI\nՍեպուն եկավ իրա զորքով,Մավզերիստներ բերավ հազար,Կռիվ եղավ էդտեղ հինգ օր,Հինգ օր էսպես տվին իրար:\nԿռիվ տվին մերոնք հինգ օր,Վերջը քաշվան Ղազախու սար.էդ օրվանից մաճկալ ՍաքոնԲայլշևիկ էր, կուսակցական:\nՈւ բայլշևիկ տղերանց հետԳնաց Բաքու ու մի տարիՉանցած՝ եկավ իրանց գեղ ետ,Որ տա ռեսանց տղի փորին...\nXXVII\nԵկավ– գեղը էն չէր հո էլ. —Աղքատ խալխը ելել ոտքիՈչ Միկիչ էր գեղում թողել,Ոչ դաշնակի մռութ ու քիթ:\nՀարուստներից ով մնացել —Մաճկալ Սաքոն հախից եկավ,Ու հաստատվեց էդ զեղում էլԻշխանութեն սավետական:\nՇինականը կպավ գործիՈւ պատերազմ չկար էլ ետ —Ոչ ինգլիզի, ոչ էլ նեմցիՈւ կամ թյուրքի, վրացու հետ:\n\nXXVIII\nՀիմի Սաքոն իրանց գեղումՆախագահ է գեղխորհրդի:\nՎախտ-վախտ նստում գիր է գրումՌանչպարական «Մաճկալ» թերթին:\nՈւ թե գեղում խոսք է ըլումՊատերսւզմի-բանի մասին —Նա միշտ էն է զրից անում,Թե ի՞նչ ասավ ընկեր Լենին:\nՌանչպար, դու լա՛վ լսի նրան,Մտի՛կ արա կտրած կռին,Ու թող ըլի էլ քեզ խրատԷս Սաքոյի զրիցը հին:\n\nXXIX\nՄաճկալ Սաքոն էլ քեզ խրատ,էս զրիցն էլ քեզ օրինակ:\nՄենք շառ չունենք խալխի վրա,Ոչ էլ կռիվ ու պատերազմ:\nՀամա թե որ էկան մեր դեմԲուրժույները, կռվեն միթամ —Կարմիր Բանակ հիմի ունենք,Դրանց ռեխին մի լավ կտանք:\nՄա՛հ թշնամուն հիմի հարուստ,Մեր տերության վրա թե գան —Բանվոր խալխին խաղաղ ապրուստ,Իշխանութեն սավետական...\nԼԵՆԻՆ\nԻ՞նչ.Ճառե՞ր,Հեռագի՞ր.Սո՞ւգ գուցե կամ:\n— Իհարկե չէ...\nՍուգը —Առել է դեմ —Սառել է բանվորի կոկորդում:\nՏեղը —Ոխ մի դղորդՀորդում է դուրս:\n\nԷ՛յ,Չգա՛ք,Չմոտենա՛ք.Հազա՛ր են,Բյո՛ւր են,Միլիա՛րդ են,Ավելի՛ն ենՈւ էդԲոլորըՄեբերան —— Լենին:\n\nԳիտե՞ք թե աշխարքի արգանդիցԻնչքա՜ն հանճարեղ մարդիկ,Ինչքա՛ն, ինչքա՜ն Կրոմվել,Կամ հնդիկ Գանդի —ԱնթիվԵղել են,Կան դեռ,Ու կգան. —Այնինչ Իլյիչը — մեկ է,Ուրիշ Իլյիչ — դժվար թե,Ուրիչ Իլյիչ– չկա՛:\n\nԴասակարգըԴար դարի ետևից —Անել է Իլյիչին:\nԴասակարգըԴար դարի ետևից —Հյութեր է նյութել:\nԱնդամ ջրկիրը ՏիբեթիՏվել է Իլյիչի ուղեղինՄի թել:\n\nԹել-թել,Նյարդ-նյարդի ետևից,Նյարդից թե քո, թե իմ —Առել է դասակարգը —Տվել է Լենինին,Թել-թել,Նյարդ -նյարդի ետևիցՀյուսել է —Բուրդ,Կանվա:\nԵվ հիմա —Իլյիչը —Վախճանվա՞ծ...Մեռա՞ծ կամ,Կամ չկա...\nՉէ՛, պրոլետար,Իլյիչը իմ մե՛ջ է,Քո մե՛ջ է.Նրա մե՛ջ է.Իլյիչը — կա:\n\nԿա -դասակարգը:\nԴասակարգը —Պարզե՛լ է Լենինին իբրև դեվիզ:\nԴասակարգը հակադրե՛լ է հնին —ԻրԼենինին,Ու կպարզե հնին —Լենինիզմ:\n\nԷյ,Դուք,Ռոկֆե՛լլեր,Ստի՛ննես,Մորգան կամ.Լսո՞ւմ եքՄենք դեռ կգանք.Մեր բանակը կանցնի դեռ ձերաշխարքով:\n\nԴեռ կգա Իլյիչը,Որ մտնի համաշխարհայինՍովնարկոմ:\n\nԼԵՆԻՆ ՔԵՌԻՆ\nI\nՀայրը զենքով եկավ գործարանիցայդ օրը:\nԴեմքը խիստ էր, անգամ մի քիչ մռայլ:\nԵրբ մոտեցավ, ուզեց գրկի հորը՝Կամաց մի կողմ հրեց հայրը նրան:\n\nԱնխոս, նստեց թեյի: \nՄիտքը դուրսն էր. եռուն էր:\nԱչքը երկա՛ր-երկար հառել էր մի բանի:\nԴեմքին դեռ մնացել էր գործարանի մուրը:\nԱյդ երեկո խոժոռ էր հայրն Իվանի:\n\n«Գնում ենք, մորն ասաց, մենք լեհերի վրա.Հանել է լեհերին մեր դեմ էլի անտանտը:\nԲայց հույս ունենք, կնիկ, որ կջարդենք նրանց,Կշպրտենք — անթիվ տանկերով էլ գան թե՛ :\n\nԴենիկինն էր երեկ, հետո Կոլչակն էկավ.Ու լեհերն են հիմի... \nՈչի՛նչ, կնի՜կ, —Կարմիր Բանակը մեր բանվորականՍովորել է քշել նրանց բնից...»:\n\nԱյսպես երկար խոսեց հայրը մինչև գիշեր,Խոսեց կովի մասին բուրժույի դե՛մ:\nԱնցած հազար-հազար դեպքեր հիշեց.Հիշեց հուլիս ինչ-որ ու հոկտեմբեր:\n\nԵվ նա տեսավ, տեսավ, թե ինչպես հորԱչքերը հուր դարձան հետզհետե.Լուսարձակներ երկու դարձան ոնց որ,Ոնց որ ռումբեր, որ նա պիտի էգուց նետե:\n\nՈւ վառելով այդպես իր բորբոքուն հայացքըՀայրը թռավ հանկարծ, ելավ ոտքի:\nԵվ Իվանին թվա՛ց թեԱյրող գնդակ անցավ իր հոր մտքից:\n\nՈտքի թռավ այդպես ու սրբելով քրտինքը`Հայրը ասավ. — «Արդյոք հասկանո՞ւմ ես, կնի՛կ, —Մեր զորքերին էգուց խոսելու է ի՛նքը.Ինքը Լենի՛նը մեզ պիտի ճամփա դնի...»:\n\nՀայրը այսպես ասաց ու գնաց քնեց,Որ առավոտ ծեգին գնա բանին: \n—Բայց խոսքերը նրա վերջին էնՎառվեցին սրտում Իվանի...\nII\nՀարկ չկա երկար պատմելուԱյդ բանվոր խսոխի՝ այդ Իվանի մասին:\nԿապույտ աչքեր ուներ, գանգուր գլուխ.Դե ռուս տղա էր մի՝ ութ տարեկան հազիվ:\n\nԻր բանվոր հոր հետ միասինԳործարան էր գնում նա երբեմն:\nԿամ հավաքած իր քաջ ընկերներինԴրսի՝ նա խաղում էր «Կռիվ բուրժույի դե՛մ»:\n\nՁիավոր էր լինում միշտ ինքը:\nՆստած ձեռնափայտին պապիՔշում էր փայտե ձին, մինչև ջերմին քրտինքըՈղողելով մարմինը վերջ տար թափին:\n\nՄտածում էր Իվանը. — երբ մեծանաՊիտի շոֆեր դառնա, կամ օդաչու.Պիտի մտնի հետո — Կարմիր Բանակ…— Դեռ սպասի՛ր, բուրժո՛ւյ,Դեռ կգա՛ Վայնկա-օդաչուն, —Դեռ մեծանա՛...Սակայն հայրը էգուց պիտի գնա...Պիտի ճամփա դնի նրանց — ընկեր Լենինը...Պիտի խոսքեր ասի նրանց էգուց:\nԻսկ ի՞նքը...Պիտի այսպես տնում էլի նստած մնա՞Արդեն հասակն առած պատանի է թեկուզ...\nԵվ նա գիտե արդեն Լենին քեռուն.Հրեն նայում է նա այնտեղ պատից`Խորամանկ մի ժպիտ աչքերում,Ահագին մի միտք ճակատին:\n\nԱյդ նա՛ է, Լենի՛նը: \nԱյսինքն նա,Որ ղեկավարն է բանվոր դասի.Նրա նկա՛րն է միշտ պլակատների վրա,Միշտ նա՛ է, ամենուր՝ Մարքսի հետ միասին…\nՀայրը հաճա՜խ նրան ցույց է տվել երկուԱյդ մեծերի պատկերքը:\nԱնգամ այնտեղ — նրա այբուբենի գրքում՝Նրանց նկարը կա:\nՍովորել է հորից և գիտե նրանց երգը՝«-Ե-լի՛ի՛ի՛ր-բո-ղո-քի՛ի՛ի՛ր բան-վո՛ո՛ո՛ր դա-սա-կա՛ա՛ա՛րգ... »\nՊատմել է հայրը նրան,Որ Լենին քեռինԽելացի է, մեծ ու քաջ:\nԱյնքա՛ն, այնքա՛ն, այնքա՛ն,Որ աշխարքում ուրիշը — այդպիսին չկա:\n\nՊատվիրել է, որ ինքն էլ երբ մեծանաԵրթա նրա — այդ մեծ Լենին-քեռու ճամփով,Որի վրա թեկուզ հազար փուշ կա ցանած,Բայց դնում են որով գյուղացի ու բանվոր...\nԲա՞ս.Այսպիսին է Լենին-քեռին:\nԵվ վաղը նա ի՛նքը պիտի խոսի:\nՊիտի անցնի իր հայրը զենքը ձեռինԵվ Լենինին լսի...\nԱյդ հո նման է — զարմանք բանի ...\nԵվ որոշում է Իվանը.Ինչ էլ լինի՝Վաղն առավոտ կանուխ պիտիփողոց գնաԵվ տեսնի — ընկեր Լենինին:\n\nIII\nԱրդեն գնացել էր հայրը, երբարթնացավ:\nՇտապ հագավ շորերը և թռավփողոց:\nՎռազ, վռազ, վռազ անցավ իրենցփողոցըԵվ ընկավ Կարմիր Հրապարակըբանվորներով ողող:\n\nԾփում էր Կարմիր Հրապարակը,Ինչպես մարդկային մի անտառ:\nՀավաքվել էր կարծեսԱշխարքը բովանդակ:\nՈղջը բանվոր մարդիկ,Հոր պես հագած:\nԴրոշակներ անթիվ,Անթիվ պլակատ:\n\nՀրմշտկելով մարդկանց ու բոթելով`Փորձեց առաջ երթալ, հորը կոչել.Փորձեց ելնել կողքի մի բանվորիվրով՝Բայց բանվորը — պապիձեռնափայտը հո չէ՞ր:\nԱյդպես սեղմած-մնաց:\nՓորձեց էլի,Պատահեց մի մարդ հայհոյող:\nՆորից մնաց՝ հոգին մորմոքով լի:\nԲայց ինչ տեսներ — իր այն մի թիզԲոյով…Հանկարծ մի ծով ամբողջՈնց որ գոռա —Դղրդաց Հրապարակը,Գոռաց ուռռա:\nՀետո լռեց ամբողջը.Բանվոր մի կինԻր կողքի ընկերոջըՇշնջաց`«Լենի՛նը…»:\nՓսփսաց նա էլ կողքինին:\nՈւ շըթից շուրթ անցավ՝«Լենի՛ն, Լենի՛ն...»:\n\nՀասկացավ Իվանը.— Այնտե՛ղ է նա...Շփոթված գլխարկը հանեց —Եվ սեղմեց ատամները՝բարկությունից դեղնած:\nէլ ճար չկար: \nՏեսավ՝ տեղ չե՛ն տաիրեն:\nԵվ որոշեց՝ անի, ինչ էլ լինի: \n—Ոտքը խոթեց հանկարծ գրպանըկողքինի —Եվ բարձրացավ վրեն...Թռավ ուսին նստեցՄի բանվորի.Բայց բանվորը ներքև շպրտելՉփորձեց էլ նրան նորից:\n\nՊտույտ եկավ գլուխը, սիրտը ամուրթակեց:\nԿարծես աշխարքը ողջ նվիրեցիննրան:\nՆայեց... \nԼենին-քեռին կանգնած էրտախտակեԱմբիոնի վրա...Ձեռքը առաջ մեկնած, գլուխը բաց,Ինչպես տնում կախած այն նկարիխորքից —Իր հայրիկի ձայնով, մի փոքր բարձրնա պատգամ էր ասում բանվորականզորքին...\nԵվ Իվանին հանկարծ այնպես թվաց,Թե տեսել է ինքը նրան վաղուց.Որ այդ Լենին-քեռին պիտի սիրերիրան,Եթե տեսներ «բուրժույ», «զորք»խաղալիս:\nՈւ մտածեց՝ էգուց երթա տեսնի նրան,Ասի՝ ինձ էլ ղրկի, գնամ բանակ.Ասի` ուզում եմ ես կարմիր շոֆերդառնամ —Լենին-քեռուն բոլոր իր մտքերըբանա...\nԱյսպես՝ աչքերը չռի Լենին-քեռուն հառածԵրազում էր Իվանը:\nՀանկարծ լռեց Լենինը:\nՈւ դղրդաց նորից բանվորական ուռան.Ձեռքը մեկնեց առաջ — ու բղավեց ինքն էլ:\nԶորքը ծփաց հետո ու շարժըվեց առաջ:\nՈւ դրոշի վրա դիմացի նաՏառ-տառ կարդաց վաղուց իմացածԻր բառը «Երրորդ Ինտերնացիոնալ»:\n\nԴրոշակներ նորից: \nԱյդ ինչքա՞ն են...Եվ կապելով իրար տառերն հազիվԿարդաց նորից Իվանը«Կորչի՛ բուրժուազիան»:\nԵրգում էր զորքը«Ինտերնացիոնալը»:\nԻնքն էլ գիտեր երգել: \nԵրգեց: \nնայեց՝հեռուն,Զինվորների նման, գլուխը բաց՝Երգում էր երգը նույն — Լենին-քեռին...\nՈւ խանդոտ մի բոց աչքերին՝Նայեց նորից Իվանը... \nՏեսավ՝ հրե՛նՀայրը քայլում է՝ մեծ մի հրացանձեռին —Ու նայում է, նայում Լենինքեռուն...\nՈւզեց կանչի նրան,Բայց այդ պահին հանկարծՄի ահռելի ուռաԿրկին զնգաց:\nԳոռում էր զորքը ողջ,Ինչքան որ ձայն ուներ.Ախ, ունենա՛ր ինքն է՛լՄի բարձր ձայն գոնե...\nԹնդում էր օդըՆրանց ձայնից,Ինչպես որոտը՝«Լենի՛ն, Լենի՛ն»,Ու ինքը, Լենիհը, կանգնած այնտեղ...Նման էր ողջը — երազի...Եվ որոշեց Իվանը, որ անպայմաներթա —Իրա բոլոր մտքերը Լենին-քեռունասի...Երթա ասի, որ ինքը կուզե շոֆեր դառնալ,Կամ օդաչու կարմիր թռչել անահ...Այդ հարազատ, այդ մեծ Լենին-քեռու առաջԻրա բոլո՛ր, բոլոր գաղտնիքներըբանա...\nԲԱԼԼԱԴ ՎԼԱԴԻՄԻՐ ԻԼՅԻՉԻ,ՄՈՒԺԻԿԻ ԵՎ ՄԻ ԶՈԻՅԳ ԿՈՇԻԿԻ\nՄԱՍԻՆ\nI\nԿարմիր գծից անդին —Թշնամիներ անթիվ:\nՈւ հեռախոսը ֆրոնտիցՀազում էՇիֆը:\n\nՀեռախոսով հուզումը հոսում էԿրեմլ:\nԿոմուտատոր NԴեպի կաբինետը Իլյիչի:\nԼուրերը թափվում են շտապով,Հասնում են հենց իրեն,Ու հոսում են հետոՏապովԻր ուղեղի միքից:\n\nԳրասեղանի հանդեպՀանգիստՆստել է Իլյիչը:\nԿարդում է:\nԿարգադրում:\nԳրում:\nԿուտակել է ուղեղը,Սեղմել է,Կախել է խոհերի գլխին,Ինչպես ծանրածանր բռունցք:\nԿիտել է հոնքերը ներքև,Թերթում է, քրքրում, ջոկում:\nՊսպղում է ճակատը լույսի դեմ,Ինչպես ահագին երկրագունդ:\n\nԼարել է ուղեղը Իլյիչը,Ինչպես պողպատե զսպանակ...\nՀարկավոր է կռվել, չզիջել...Հարկավոր է — Կարմիր Բանակ:\nՀարկավոր է ցնցել գյուղացունՈւ բանվորին կրթել:\nՀարկավոր է քանդել հնի բերդը:\nՀարկավոր են գրքեր, թերթեր...Իսկ հետո դպրոցին կգա հերթը:\nՀարկավոր է բանվորի աղիցՊրոֆեսորներ ձուլել...Հարկավոր է, որ ամեն աղախինՍովորի պետություն դարձնել...\nՀարկավոր է...Ո՞րը թվել:\nՀարցեր են՝ անծայր, անթիվ:\nԻսկ մինչ այդ հեռախոսը ֆրոնտիցՀազում է —Շիֆր...\nII\nՀավաքել է ուղեղը Իլյիչը,Լափում է լուրերը ու ծամում.Թռչում է ժամանակը, ինչպես սամում.Ժամանակը քիչ է:\nԲայց ինչ է —Կողքի սենյակում —Աղմուկ է.Խոսում են բարձր.Քարտուղարը մեկին համոզում է...Մոտենում է Իլյիչը —Բացում է դուռը մի քիչ —Լսում է:\n\nՄուժիկ է:\nՈւզում է ինչ-որ բան:\nԼսում է դռների միջից...Ի՞նչ. —— Անցել է ահագին ճամփա —Եկել է Իլյիչին...\nԼսում է Իլյիչը՝ ուշիմ...\n— Էխ-է՛խ, մուժի՛կ:\nՄուժիկին հարկավոր է — մի զույգ կոշիկԴիմել է մուժիկն ուրիշի —Ասել են՝ չի՛ք.Դե նա էլ– եկել է Իլյիչին:\n\nԲարկանում է,Հուզվում է քարտուղարը.Համոզում է, որ գնա իր գործին:\nԱնհողդողդ է մուժիկը,Ինչպես քարը,Կարո՞ղ ես խանգարել.— Հապա փորձի ...\nՆայում է ԻլյիչըԱրանքից դռան.Ժպտում են աչքերը մի քիչ ծուռ:\nՀրում է դուռը —ԶվարթՄոտենում է հանկարծ գյուղացուն:\n\n— Որտեղի՞ց ես:\n— Սիբիրից:\n— Ե՞րբ:\nՀինգ ամիս է՝ եկել եմ մեր գեղից:\nԿարմիր արմեյցի է տղես...Ի՛նքս եմ ղրկել տղիս:\nՀող ունե՞ս:\n— Իհարկե: \nԽլեցի՛նք:\nԸնչի ես եկել,Դելեգա՛տ եմ:\nԽնդրել եմ գեղական գործիքՍտացել եմ շատը:\nէլ ի՞նչ ես ուզում:\nԾիծաղում է:\nՆայում է Իլյիչին ուշիմ...\n— էխ-՜խ, մուժի՛կ:\nՄուժիկին հարկավոր է — մի զույգ կոշիկ:\nԴիմել է մուժիկն ուրիշի —Ասել են չի՛ք:\nԴե նա էլ– եկել է Իլյիչին:\n\nԾիծաղում է քահ-քահ Իլյիչը:\nԽորամանկ խինդ է աչքերում:\nԲոթում է մուժիկին,Հետո —Վերցնում է մի թուղթ,Գրում է«Ում որ հարկն է.Տալ մուժիկին մի զույգ կոշիկ»:\n\nէխ-է՛խ, մուժի կ...Վերցնում է մուժիկը գլխարկը,Հեռանում է՝ հանելով փոշի:\n\nIII\nԿարմիր գծից անդին —Թշնամիներ անթիվ:\nՈւ հեռախոսը ֆրոնտիցՀազում է —Շիֆր:\nՈւ նորից նստել է Իլյիչը,Կարդում է, կարգադրում, գրում:\nԹռչում է ժամանակը.Ժամանակը քիչ է:\nՈւ սեղմել է նորից մեր ԻլյիչըԻր ուղեղը՝ ծանրածանր բռունցք:\nՈւ նորից շտապում է ուղեղը.Լափում է խոհերը հիմա նա —Եվ ի՞նչը, ի՞նչը կդիմանաԱյդ վիթխարի ուժին...\n— էխ՜-է՛խ: \nմուժի՛կ...Քեզ հարկավոր էր — մի զույգ կոշիկ,Եվ կոշիկի համարԸնդունեց քեզ Իլյիչը:\n— Բայց հասկացա՞ր, մուժի՛կ,Որ չուներ Իլյիչը ժամանակ,Որ Իլյիչի համար —Մեր ժամանակը քի՛չ էր...\nԼԵՆԻՆՆ ՈԻ ԱԼԻՆ\nI\nԱշխարհի կենտրոնը — Մոսկո՛վն է:\nՄոսկովը Մեկկայից էլ հի՛ն է:\nՄոսկովից մեծ քաղաք — չի՛ք:\nՔանի որ Մոսկովի միջինԱպրում է ինքը — Լենինը:\n\nՏրապիզոնը Մոսկովից հեռո՛ւ է:\nՏրապիզոնից Մոսկով —Չես հասնի ոտքով դու իսկի:\nԹե ունես ոսկի՝Կնստես նախ նավ դուՈւ նավով կերթաս նախ Բաթում.Հետո գնացք նստածԿհասնես Թիֆլիս,Հետո Բաքու,Ռաստով.Հետո կերթա՛ս — կերթա՛սՈւ նորԿհասնես Մոսկով:\n\nԱ՛յ, Մոսկովում հենց այդԱպրում է արխադաշ Լենինը:\nՆա, որ մեծ է, ինչպես ամենամեծ խալիֆ:\nԲայց այնպիս՛ի խալիֆ,Որ հասկանում է միշտ ֆուխարայի հալից:\nԱյս է պատճառը հենց,Որ սիրում է նրան տրապիզոնցիԱլին:\n\nԹիավար է Ալին մի նավակի վրա:\nՍտանում է ամիսը —Երեք ու կես լիրա:\nԱշխատում է սակայն առավոտից — գիշեր:\nՈւ սիրում է նրանՏերը, ինչպես գրաստ —Քշել,Քշել,Քշել:\n\nՍիրում է Ալին Լենինին:\nՆրա մասին նրանՊատմել է նավաստի մի ռուս:\nՑույց է տվել նրանՊատկերքը Լենինի.Ասել է.« — Լենին — կառոշ:\nԱլի՛ն ասել է.— Չո՞կ,Ուռուսն ասել է.— Յա՞.Լենին վար —Բուրժույյո՛կ»:\nԲուրժույ — այսինքն զանգին,Այսինքն էֆենդի, աղա.Այն, որ նստում են հանգիստ,Ուտում են ուրիշի քրտինքՈւ սիրում ենՄիշտԾովափինՆստել նարդի խաղալ:\n\nՀասկացել էր Ալին.«Լենին — բեյուկ խալիֆ»:\n«Բեյուկ խալիֆ» սակայն,Որ հասկանում է միշտ ֆուխարայի հալից:\nՈւ սիրում էր նրան,Այդ Լենինին հեռուԻր չարքաշի սիրով տրապիզոնցի Ալին:\n\nII\nԱյդ օրը սուգ էր ՄոսկովումՈւ սուգը — վա՛ռ էր:\nՈրբացել էր ասես պրոլետարը:\nՈվ որ մոտ էր նրան —Արդեն գիտեր.— Էլ չկա Կարմիր Ղեկավարը...\nՓակել էր աչքերը Ղեկավարը,Որ կյանքում չբանա էլ բնավ:\nՔնել էր ՂեկավարըԱնզարթնելի քնով:\n\nԱյդ օրը արդեն ԿոմկուսըՀավաքում էր մկան առ մկանԻր ուժերը, որ պատնեշ հյուսեԱնողոք կորուստի դիմաց:\nԱյդ օրը ամեն պրոլետարՄոսկովում, Բաքվում, ԹիֆլիսումՇինել էր իր կամքը — բետոնՈւ հոգին — չուգուն.Պողպատել էր իրեն, որ էգուց,Կորուստի տեղ այդ թանկագին`Կուռ`Դնե բյուրմկան մի բռունցքՈսոխի բկին:\n\nՄորմոքող իր սրտով այդ օրըՄեր երկրում ամեն պրոլետարԱյնպե՛ս էր զգում, կարծես նո՛ր է,Կարծես նո՛ր է եկել կռվի օրըԵվ ինքը գոռ գրոհ պիտի տա.Ամփոփե պիտի իր ուժերը,Հավաքե մկանն իր վերջին,Որ մնա՛ բանվորի դիկտատուրըԵվ հաղթե —Առանց Իլյիչի...\nIII\nՈւ թռավ ռադիոն այդ օրը,Ինչպես թուր աշխարհը կիսող`Մահառիթ ռադիոն այդ օրըՄոսկովից հասավ Տրապիզոն:\n\nԱյդ օրը այնքա՛ն էր աշխատել,Որ հալից ընկել էր Ալին:\nՄարմինը քրտինք էր պատել,Բայց պիտի աշխատեր էլի:\nՆվում էր ամեն մի մկանը,Նվալով քաշում էր դեպի տուն.Բավակա՛ն է, ասում էր, — բավակա՛ն էՀոգնությունը քո...\nԵրեկո էր:\nՄութ ծովափովԳնում էր Ալին դեպի տուն:\nՈւ տեսավ հանկարծ ծովափինԻր ծանոթ նավաստուն ռուս:\nՄոտեցավ,Որ ասի սալամ,Սեղմի ձեռքը՝ ծանոթ ինչպես հին,Ու կամաց փսփսա նրան.« — Կարաշո՛ Լենին»:\n\nՄոտեցավ:\nՏխուր էր նավաստին:\nԱնծանոթ էր դեմքը: \nԱնօգ:\nՈւ չասավ մշտական «դրաստի»-նԱյլ—Կամաց.« — Ալի՛, Լենին յո՛կ»:\nէլ ոչինչ:\nՀեռացավ:\nՈւ թվաց թեԼեռնացած` զարկեց մի ալիք:\nՀասկացա՛վ խոսքերի մութ իմաստըՆավաստի Ալին…\nIV\nԳիշեր է:\nՔնել է Տրապիզոնը:\nՉի հաչում անգամ մի շուն:\nՈստիկանը միայն, ինչպես շունը`Արթուն է.Հսկում է փողոցում:\nՍրթսրթում են սև սոսիները,Փսփսում են ասես խավարին,Որ թեկուզ Տրապիզոնը քնել է,Բայց ահա — արթուն է Ալին:\n\nԳողեգող գնում է ԱլինՊատերի տակով դեպի մութը:\nԳողեգող գնում է Ալին —Դեպի ու՞ր.Լոկ ինքը գիտե՛ :\n\nՄոտենում է ահա կամացուկՄի շենքի:\nԿորած խավարում՝Ցուցանակ կա այնտեղ մի ծուռ...Նկարած է վրան —Նա գիտե —Հասարակ —Մանգաղ ու մուրճ:\nՇրջում է այդտեղ գողեգողՈստիկանը՝ խեթ ու տռուզ:\nԿոչվում է շենքը քաղաքում —«Կոնսուլատ ռուս»:\nՄոտենում է Ալին ինչպես գող:\nԱնցնում է մոտից ոստիկանը:\nՍահում է Ալին կողքով —Մոտենում է դռանը:\nՍեղմում է զանգը:\nԶանգից սակայն զիլ,Խոր լռությա՛ն մեջԶարկում էՄի սիրտ:\n\nԲացվում է դուռը:\nՄտնում է ներս:\nԼոկ պահապանն է,Որ արթուն է դեռ:\nՆա ճանաչում էԿարդաշ-Ալուն.Հաճախ գնացել են մեկտեղ լողալու:\n\nԲայց արդեն գիշեր է.Ուշ է արդեն.Ի ՞նչ է հարկավոր Ալուն արդյոք: \n—— Կոնսո՞ւլ...— Խա՛ — խա՛...— Գիշեր է:\nՈւշ:\nԲայց բախտից Ալու —Հյուպատոսն հանկարծ ելնում է դուրս,— «Լենին յո՞կ» — հարցնում է Ալին:\nԼռություն:\nԻնչպես մուրճ՝ տաշող:\nԵվ– կրծքին խփելով Ալին՝Մրմնջում է՝— «Նե՛թ կարաշո»:\n\nԵվ ապա, նայելով գետին,Մի բանից ասես վախելով՝Ասում է՝ դառնությամբ լի.« — Ալի պլոխ: \nԱլի — աղլիոր»:\nԽոնարհում է գլուխը ներքև,Անխոս վիշտ է հայտնում ու պատիվ —Եվ—Հեռանում է՝ քսվելով պատին…\nV\nՈւրիշ ի՞նչ:\nՈչինչ:\nԽնդալուԿամ լալու կարծեմ պատճառ չի՛ք:\n-\n— Ողջո՛ւյն արխադաշ Ալուն:\n— Հաղթանա՜կ գործին Իլյիչի:\n\nԿՈՄՈԻՆԱՐՆԵՐԻ ՊԱՏԸ ՓԱՐԻԶՈՒՄ\nԱլեքսանդր ՄյասնիկյանիՀիշատակին\nԱյստե՛ղ է Կոմունարների Պատը:\nՑցված է ահա այստեղ նա:\nԱյս փոքրիկ,Փորփրած այս ֆասադը:\nԱյս փլատակը դեղնած:\n\nՄնացորդն է առաջվա պատի:\nՄի փոքրիկ կտորը:\nՄնացել է այն օրից այդպես,Որպես եղել է:\nՎրան`Հատիկ-հատիկ —Գնդակների տեղերը:\n\nՄեկ էլ,Հենց այդ հին քարերի վրա,Վրեժից կիզված իր թակով՝Փորփրել է դեմքերԶարհուրածՄի քանդակագործ:\n\nՔանդակել է ապա նա մի կին,Որ մեջքը քարերին հպած,Անսահման ցասումը դեմքին,Ստինքները բաց՝Երկարել է ձեռքերն ահավոր,Եվ տենդոտ դեմքը թշնամուն`Մռնչում է՝«LA COMMUNE EST MORT — VIVE LACOMMUNE!»Նա ի՛նքն է:\nՈգին Կոմունի:\nԾառացել է:\nԿարո՞ղ է էլ ներել:\nԵվ շուրջը,Տղամարդ ու կին,Նրա՛նք են. —— ՓարիզիԿոմունարները:\n\nԲարձրանում է սրտից իմՑասման անսայր ալիք:\nՈւզում եմ թվել ես նրանց:\nԲայց անթի՛վ են.Որի՞ն ես թվեմ,Այդ նրա՛նց է,Ելնելով Վերսալից`Սվիններով հնձելԳալիֆեն:\n\nԱյդ նրանց վրայո՛վ է, որ՝Պատվանդան շինելով այդ դիերը՝Բարձրացել է մի օրՏյերը:\n\nԱյստե՛ղ են խմբերով բերելՈւ հպել պատին:\nՍուլել են գնդակները —Դիպել են —Աչքերին,Քունքերին,Ճակատին:\nԾակել են մարմինները,Մսերից անցել —Ու փորել են պատը:\nՍուլել են անընդհա՛տ, անընդհա՛տ:\nԿուտակվել է մինչևՀենց այս պատի առջևԴիակների մի պատ:\nԲարձրացրել են ձեռքերը վեր,Ծալել են ձեռքերը կրծքերին:\nՍեղմել են մարմինները իրենցՏեսնո՞ւմ ես այս քարի՛ն:\nԶայրույթից պայթող աչքերովԹքե՛լ են թշնամու երեսին:\nՈրպես կարմիր դրոշ`Բարձրացրել է զավակին մի կին:\nՈւ ո՛չ սարսափ, ո՛չ ահ:\nՈրպես սամում —Ոռնացել են դեմքին թշնամու`VIVA LA COMMUNE!. . . . . . . . . . . . . . . . . . . . . . . .. . . . . . . . . . . . . . . . . . . . . . . .Հիմա չկան նրանք:\nՀիմա չկան:\nԲայց տեսնում եմ ես ահա բոցվող,Հպարտությամբ գոցվողԱչքերն այն կոմունար աղջկա:\nՏեսնում եմ բոցն աչքերի,Որ վերջին վայրկյանին թռած`Մնացե՛լ է ահաՓորփրածԱյն քարերի վրա:\nՈւ նայում է:\nԻ՛նձ է նայում:\nՊատրա՞ստ ես — ասում է:\nՀասկանո՞ւմ ես` վայրկյանից մահուՄենք այսպես — ընկած — սպասո՛ւմ ենք:\nՍպասում ենք հպած այս պատին,Ականջներս ձայներով դեռ լեցո՛ւն են:\nՄնում ենք, որ գաք, ազատեք,Որ բերեք — Կարմիր Հատուցումը.... . . . . . . . . . . . . . . . . . . . . . . .Փարիզ:\n\nՄշուշ ու ահ:\nԵս,Պոետս,Լենինյան բայլշևիկս՝Պատին կռթնած ահաԼսում եմ նրանց ձայնը,Շշուկը:\nՀասկանո՛ւմ եմ ես ձեզ, ընկերնե՛ր:\nԴուք մոտիկ եք ինձ:\nՀարազա՛տ եք:\nՄեկը թե գար հիմա և ինձ այստեղ տեսներ՝Դժվա՛ր թե դեմքս նա ձեր դեմքերից զատեր:\n\nԻհարկե, թշնամին թե գար՝Պիտի կարծեր, թե դեմքսՁեր դեմքերի՛ց էԳնդակո՛վ այս պատին քանդակած:\n\nՁեր մսի՛ց եմ ես էլ, ընկերնե՛ր,Իմ մե՛ջ է մարմնացել ձեր աճյունը:\nՆայում եմ ես փորած ձեր դեմքերին ահա —Եվ մեկ-մեկ ճանաչում եմ:\n\nՀարկավոր էր երկա՛ր դեգերելԵվ հազար ճամփաներ մաշել,Որ գայի, կանգնեի ձեր դեմ,Որ հասնեի այստեղ —Պեր-Լաշեզ:\nԲայց չտեսած դեռ ձեզ —Ես ձեզ գիտեի:\nԵղել եք դուք ընկերԹե՛ երգիս, թե՛ ինձ:\nԿարծես տեսել էիՁեզ երազո՛ւմ ես:\nՕ, վաղուց զգացե՛լ եմ ես էլՁեր վերջին հուզումը:\nԻնչքա՛ն անգամ ես է՛լ,Ձեր վերջին ջերմը ճակատիս`Սարսափած կեցել եմՀպված մի պատի:\nԵվ սվիններ ինչքա՛նԾակել են կուրծքս, երբ —Մի երջանիկ դիպվածՓրկություն է բերել:\nԻնչքա՛ն եմ ազատվել հանկարծ —Ինձ կորած եմ կարծել երբ ես...Ուզո՞ւմ եք՝ ձեզ պատմեմ մի արյունոտ արկած՝Մեր պայքարում փոքրիկ դա մի դեպք է թեպետ:\n—. . . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . . .\nՄի փոքրիկ քաղաքում էր:\nՏասնևութը թվին:\nԹշնամին դիմանում էր:\nԿռվելով՝ մենք քաղաքը տվինք:\nԹշնամին տիրել էրՔաղաքի դիրքերին:\nՄեր բոլոր ընկերներըԸնկան գերի:\n\nԵս և ընկերս՝Երկու արմեյցի՝Նետեցինք զենքերս —Գնացինք:\nԲոլոր փողոցները,Անկյունից անկյուն,Թշնամին բռնել էր,Կապել էր փողոցները, որպես հանգույց:\n\nԵս անցա ցանկապատը:\nՄտա այգին:\nՆկատեց ընկերոջս մի սպիտակ կազակ:\nԵվ ահա — մտրակեց իր ձինԵվ ընկերոջս հասավ:\nՈրտեղի՞ց ես, — հարցրեց կազակը:\nԴե էնտեղի՛ց, դիրքի՛ց...Բաս ո՞ւր է հրացանդ:\nՆետեցի:\n— Կարմիր արմեյցի՞ ես:\nԱյո՛:\nԱյո՞ ո՞...Եվ մտրակեց իր ձինԵվ քշեց՝ նրա վրայով:\n\nԻնձ օգնության կանչեցԸնկերս ներքևից:\nՍուրը քունքին առավ,Անցավ թևից:\nԵրկրորդ հարվածն հետոԳանգը կիսեց:\nԵս հեռացա փութով,Որ չկիսվեմ ես է՛լ:\n\nԱյգիների միջովԵս մտա մի տուն:\nՀետո ընկա կրկինԾանոթ տեղեր:\nՈւ քայլեցի մթում, որպես կատու. —Արյունը հոսում էր քաղաքում՝, որպես հեղեղ:\nԻնձ բռնեցին շուտով:\nԽուզարկեցին թեթև:\nԲան չգտան վրաս՝ ձեռք չտվին:\nԻնչ որ եղավ սակայն — մահից վատ չէ՞ր միթե:\nԻնձ քշեցին մի տեղ,Մի տեղ,Ուր կարող էր լինել մահը՝ կյանքի դեվիզ:\nՄի հարյուր մարդու հետևից,Ինձ էլ խառնած նրանց՝ դաշտը տարան:\nՃամփին բռնում էինՍրան-նրան:\nՓողոցներում տեսաՀազար ընկեր:\nՈ՛րը քունքից զարկած,Ո՛րը վզից:\nՈղջը ծանոթ մարդիկ,Ծանոթ դեմքեր:\nՀիմա դիակ դարձած`Փլատակներ մսի:\nՍակայն թողնենք այդ դեռ:\nԿայարանի հանդեպԿար «Ciy»-ի մի մեծ, հսկայական ռեկլամ:\nՑուցանակի նման ցցված էր նա այնտեղԶույգ սյուների, կարծես զույգ ոտքերիվրա:\nԱ՛յ, «Ciy»-ի հենց այդ ցուցանակիցԿախված էին մերոնք... \nՀինգ սպիտակ մերկ դի:\nԻնչ-որ կանայք, հարբած, շուրջը պարում էին:\nԼեզուները հանում ու ծիծաղում լկտի:\n\nԵվ կայարանն հետո...\nԱյնտեղ, դռան մոտիկ,Երկու լապտեր կար փոքր, սովորական, գազի:\nՉորս ընկերներ այդտեղ մեկտեղ կախված էին՝Սև լեզուներն հանած ու ոտքերը հողիցԲարձրացրած հազիվ...Կայարանի մոտից մեզ քշեցին դաշտը:\nԵրկաթ բահեր տվին:\nԵվ փորեցինք ահա մեր ձեռքով մի մեծԵղբայրական շիրիմ:\n\nԵրկո՛ւ հազար ընկեր մենք դրեցինք այդտեղ,Լցրինք իրար վրա, որպես ձկներ մգլած:\nՈրը թե չէր մեռել, կամ վիրավոր էր թե՝Նրան նետում էին այդպես՝ մի աչքը բաց:\n\nՀասկանո՞ւմ եք արդյոք, ընկերնե՛ր,Թե ինչ ապրեց հոգիս այդ գիշերին,Թե հարազա՛տ, մոտի՛կ,եղբայրական ձեռներ,Ինչքա՛ն, ինչքա՛ն անգամ ինձ դրեցին շիրիմ:\n\nԻսկ առավոտ, երբ եսԴարձա քաղաք —Դրված էր մեյդանումՄի կախաղան:\nՇուրջը մարդիկ, կանայք,Հագած-կապած.Եկել էին կարծեսԶվարթ կաբակ:\nՈւ տերտերներ ճերմակ,Որոնց շրթիցՀոսում էր, որպես թերմացք,Ինչ-որ մի երգ խրթին:\n\nԵվ բերեցին ահա, շրջապատած,Մեր զինկոմին՝ տկլոր, որպես մորութ:\nՆա քայլում էր հաստատ գլուխը բարձր,Կարմիր դրոշ ուներ կարծես բռնածԻր կապույտ, իր լուրթ աչքերում:\n\nԿախաղանի ներքևԴրված էր մի արկղ:\nՍապոնի էր՝ վրան գրած «Բոդլո»:\nՆա բարձրացավ վրան՝Բա՛րձր, բարձր. —Օ, ինձ այնպես թվաց, թե շուռ կտա հիմաԵրկրագունդը ոտով:\n\nՆա նայեց այդպես իրա շուրջը`Հայացքը որպես գերանդի:\nՈւ գլխատեց կարծես նա հայացքովիր այդ —Թշնամական վաշտեր ու բանակներանթիվ:\n\nՈւզեց ինձ էլ հանկարծԿարծես հնձի:\nՀասկանո՞ւմ եք`ՆաՆայում էր —Ի՛նձ:\nԵվ ճանաչե՞ց արդյոք,Հասկացա՞վ,Հասկացա՞վ արդյոք, որ հայացքըԿախաղան էր՝ իմ դեմ ահազարհուր կեցած:\nԲայց չտեսա էլ ես:\nԷլ չիմացա:\nԵրբ նայեցի հետո` նրա դինԱրդեն կախված էր ցած:\nԸնկերնե՛ր,Ես ո՞նց չխենթացա…. . . . . . . . . . . . . . . . . . . . . . . .Այսպե՛ս է ահա, Պեր-Լաշե՛զ:\nԵս փրկեցի կաշիս,Բայց անողո՛ք եղա,Երբ Կարմիր Բանակը կրկինՄտավ քաղաք:\nՕ, երեք օր չանցած ես ունեի արդենԿարմիր ձեռներ.... . . . . . . . . . . . . . . . . . . . . . . . . . . .Հասկանո՞ւմ եք արդյոք, ընկերնե՛ր,Հասկանո՞ւմ եք արդյոք հիմա թե —Ինչքա՛ն ենք ունեցել մենք է՛լՊեր-Լաշեզի պատեր:\n\nԱյս պատերի ներքո երբ ընկավՄեր վերջին ընկերը —Այն օրիցՄեր կռիվը անվե՛րջ, անընդհա՛տ է:\nՊեր-Լաշեզի պատեր ինչքա՛ն ենք մենք փորել…Բայց ունենք մենք մի պատ, ընկերներ, —Եվ ուրի՛շ է, ուրի՛շ այդ մի պատը:\n\nՄոսկովում է նա:\nՀյուսիսում: \nԱյստեղից հեռո՛ւ է:\nՁեզ ծանոթ է սակայն նրա ճամփան:\nԵվ գիտե պայքարող բանվորը—Լոնդոնում նա լինի, թե Ռուրում,Որ կոչվում է նա`Կրեմլյան պատ:\n\nՊարկած են այնտեղ ընկերներ,Որ պիտի պառկեին ձեզ հետ:\nՆա մի կարմիր, մի նորՊեր-Լաշե՛զ է:\nԲայց ուրի՛շ, ուրի՛շ Պեր-Լաշեզ:\nՀաղթանակի մի պա՛տ:\nՆրանո՛վ ենք փառքի մենք հասել,Աշխարհը երկուսի կիսել:\nՆրանո՛վ ենք այսօրՀպա՛րտ:\n\n\n\n\n\n\nՄե՛նք ենք փորել պատըհաղթանակից հետո:\nՄեր շարքերի համարԴա հաղթական կամա՛ր է:\nԱյնտեղի՛ց է անցնում մերհիմնականը, հունը:\nՊայքարո՛վ ենք դրելԱմեն մի քարն այնտեղ.Հաղթանակո՛վ հիմնելՄեր Կարմիր Պանթեոնը:\nՁեզ գուցե ցնո՞րք է թվում,Որ աշխարհում հիմաԿարմիր Պանթեո՛ն կա:\nԵվ պառկած են այնտեղ քով-քովիՄեր բոլոր ընկերները՝ ՄոսկովումՀոկտեմբերին ընկած:\n\nՊառկած են նրանք, որ ընկանԱռաջին գրոհի՛ն մեր:\nԵրբ առաջին անգամԶնգացՀոկտեմբերի հի՛մնը:\nԵվ առաջին այդ մերՄարտիկներից բացի —Պառկած են այնտեղ ընկերներ,Վիթխարի, արի ընկերներ,Որ պայքարի համար մեր վեհՔառուղիներ բացին:\n\nՍակայն բոլո՛ր այդ վեհ շիրիմների կողքինԿա առաջի՛նը, մե՛ծը:\nԱյդ բոլորի կողքին — այն մեծագո՛ւյնը կա:\nԿանգնած է նա այնտեղ, իբր անհաղթ փառքիՄի վիթխարի վկա:\nՊառկած է այնտեղ — Լենինը...Մեր կարմիր Ղեկավարը —Լսո՞ւմ եք...Այդպիսի ղեկավար — չկա՛,Ու չի՛ եղել երբեք —Ո՛չ երեկ,Ո՛չ առաջ,Ո՛չ հնո՛ւմը:\n\nԼենինը—Ուղեղն էր մեր դասի.Մեր դասի հոգի՛ն էր:\nՆրա ամե՛ն մասումՀոսում էր մեր դասի արյունը:\nՆրա մկա՛նն ամեն,Ամեն բջիջը մի —Դասակարգի համար եռում էր, պայքարում էր:\nԼենինը —Դե որպես երկրագունդը:\nԱյսինքն՝ աշխարհը,Որ հավաքել է կյանքը իր ջղերում:\nԼենինըՀավաքել է իր մեջ —Հիսո՛ւն հազար սերունդ:\nԲանվորական, իհարկե,Բանվորական սերունդ:\n\nԴասակարգըԴրել էր նրա մեջ իր ամբողջ մեծությունը:\nՆա եռանդ,Կամք,Եվ գիտությո՛ւն էր:\n\nԴիսցիպլի՛ն էր ԼենինըԴասակարգի մի նոր,Որ ձգտումներ անիԸնդհանուր:\nՈր փոխելու է կյանքըՀանուր:\n\nՀարկավոր էր ամբողջ մի դասիԻնչքա՛ն քրտինք ու ջանք,Որ ծնվեր հանճար մի այնպիսի,Ինչպիսին էր ինքը. —Ինչքա՛ն եռանդ էր պետք —Արևմուտքից մինչև արևելքՈւ հյուսիսից` հարավ:\nԱյսպեսՁուլեց նա կամքը մերԵվ հաղթություն տարավ:\n\n. . . . . . . . . . . . . . . . . . . . . . . .. . . . . . . . . . . . . . . . . . . . . . . .Այստե՛ղ էԿոմունարների Պատը:\nՑցված է ահա այստեղ նա:\nԱյս փոքրիկ,Փորփրած այս ֆասադը,Այս փլատակը դեղնած:\n\nՄնացո՛րդն է առաջվա պատի:\nՄի փոքրիկ կտորը:\nՄնացել է այն օրից այդպես՝Ինչպես եղել է:\nՎրան՝Հատիկ-հատիկԳնդակների տեղերը:\n\nՔշեցին հորդու-հորդուՈւ բերեցին այստեղ,Ի՞նչ.Թաղեցին ձեզ թե՝Կարծում են՝ խեղդեցի՞ն ապագան:\nԸնկերնե՛ր,Ընկաք թե որ դուք —Բայց,Լսում եք— Մենք կա՜նք:\nԴեռ կգա՜նք:\n\nԼցված է կյանքը հիմաՄեր արշավի թինդով:\nՄեր հռինդով լեցո՛ւն է:\nՇուտո՛վ,Շուտո՛վ կգանք,Կբերենք– Կարմիր Հատուցումը:\n\nՎայրկյանըԼարուն է հիմա, որպես երկունք:\nԳալարվում է աշխարհը:\nՊիտի ծնի՜:\nԴեմառդեմԲանակնե՛ր երկու:\nՊայքար է գալիքիՈւ համառող հնի:\n\nՀինըՀևում է ահա ներքևում:\nՏագնապից գալարվում է:\nՆվում է:\nՀավաքում է ուժերը,Կուտակում.Խեղդել է կամենում բնումԼեռնացող ընդհարումը:\nՍարսափից դեղնել էԵրեսի կաշին:\nԳույնը թափել:\nՉռել է աչքերը,Հառել հյուսիս:\nԶառանցում է նոր Ռուր,Պեր-Լաշեզ:\nԴիե՛ր,Դիե՛ր,Դիե՛ր.էշելոններ մսի:\nԿարծում է գալիքը`ԱնխուսափելինԳալու է հյուսիսից:\nԻհարկե, այնտե՛ղ էԳլխավոր մեր բերդը:\nՄեր գլխավոր ամրոցը —Իհարկե, հյուսիսո՛ւմ է:\nԿդիմանա՞ր սակայն մինչև օրս մեր բերդը,Թե չլիներ կյանքում,Հնդուչինից Զանգու —Մեր կենդանի հոսումը:\n\nԹե չլիներ մեր շունչը Փարիզում,Չլիներ Լոնդոնո՛ւմ կամ:\nԵրկրագնդի եթեՅուրաքանչյուր մասումՉբազմանար, չաճերՀոկտեմբերի հունդը:\nՅուրաքանչյուր ինչում թե չշաչերՄեր պայքարի շռինդը հռնդուն —Հիմա հո չէր Փարիզը գալարվի ներքևըՀոգեվարքի տենդում:\nՏեսնում եմ՝Ներքևում ահա,Փողոցների եռում, շառաչում —Լսո՞ւմ եքԲառաչում է սարսափը:\nԲանվորական թաղերը խավարում —Լսում եք —Աղմկում են,Խոսում են:\nՈրպես վրեմ մի ալ —Հոսում է այնտեղից սարսափըԴեպի էտուալ:\n\nՆրա շուրջը,ՎրանԻջնում է ահա աղջամուղջը.Թանձրանում է վուալը.Կորչում է մշուշում շրջագիծը լուսե:\nԱրդեն էտուալըԴողում է, որպես տերև, գալիքներիԱհիցԼսե՛ք, լսե՛ք, լսե՛ք. —Այդ թաղերի վրաՇուտով կելնե արևը, որպես դահիճ...\n1925, Բեռլին\nէԼԵԳԻԱ, ԳՐՎԱԾ ՎԵՆԵՏԻԿՈԻՄ\nI\nՏեսի երկիրը ես Իտալիո,Եվ Վենետիկը, և գոնդոլներ,,.Այնտեղ շրջում էր պոետը մերԵրազային իր տարտամ քայլով:\nՉշլացած այն փարթամ փայլով,Գեղեցկությամբ այն հեքիաթային,Նա օրորում էր երգով մի հինԻր սիրտը, սիրտը դեռ դայլայլող:\nԱյնտեղ արևը քնքուշ բույրովՑողում էր ծովը այնպե՛ս հեշտին,Իսկ նա հիվանդ էր հին մի վշտից,Հին մորմոքից իր սիրտը այրող:\nՆա իր սրտով հին, հին քնարովԵվ մատներով իր՝ արդեն անուժ՝Դեռ գուրգուրում էր հեռու մի հուշ —Եվ այնպե՛ս, այնպե՛ս, այնպե՛ս անուշՆա փաղաքշում էր հուշը այդ ուշ,Եվ ի՞նչ էր հուշը, — մշուշ ու մուժ: \n—\nII\nՆա երազում էր ԱրփաչայըԵվ հին Գյումրին իր հեռավոր —Եվ այն, ինչ հին էր, հուշ էր, այլ էր —Նրան թվում էր առավոտ:\nՆա ինձ ասում էր, — հեռվում հեռու,Ուր դա՛շտն է, դա՛շտն է Շիրակի,Կա հին խրճիթ մի, մի տուն խարխուլ,Որ ազատվել է կրակից:\nԱյնտեղ հոսում է մի հաշտ առուԵվ բարդիները երկնասլացՀիմա հիշում են երգը իրաԵվ գլուխները թափահարում:\nՆրանք թափում են թերթերը չոր,Ծածկում խրճիթը հնամյա այն,Ինչպես երդերը մահամնա,Որ հեծկլտում են համր լացով:\nԱյն իր խրճի՛թն է: \n— Այնտե՛ղ է նաՀյուսել երդերն իր ու երազել:\nԱյնտեղ վարդե՜ր կան, թերթերդեղնած,Այնտեղ երազ կա, ու երգ, ու սեր: \n—\nIII\nՆա դեգերել էր, եղել էր նաՇատ ծովերում ու ցամաքներումԵվ ամենո՛ւր նա, օ ամենո՛ւրՏեսել էր նույնը: \n— ՔաղաքներումԳործարաններ էր տեսել նա բյուր,Ու գործավորներ համր ու հլու,Ու գործավորներ ինչպես թաբուն:\nԵվ ամեհի այդ քաղաքներում,Օծված ցնորքով ու վաստակով`Նա ամբոխներ էր տեսել հլուԵվ տերեր շռայլ ու հաստափոր:\nԿյանքում տեսել էր նա լոկ տերերԵվ բազմություններ կամակատար,Որ ընդունակ են կյանքը կրել,Ինչպես օրենք մի հավերժական:\nԵվ նա ատել էր այդ տերերին,Բայց ավելի՝ այդ թաբուննե՛րը,Նրանց, ում կյանքը անիծել էԵվ դարձրել է ճորտ ու գերի:\nԵվ նա ասում էր: \n— Երկրի վրաԳազա՛ն է, գա՛յլ է մարդը մարդուն:\nԿյանքի օրենքն է հավերժական,Որ մեկը լաթ է, մեկը՝ արդուկ: \n—Եվ նա ասում էր՝ նո՛ւյնն է մարդըԵվ միշտ էլ նույնը կմն՛ա,Մինչև ցնդի այս ակնթարթը,Որ ընթանում է դեպի մահ:\nԱմբողջ կյանքում նա ու աշխարհումՄիայն այս բանն էր հասկացել —Եվ պատրանքին այս, ստին հլու`Նա երազել էր ու լացել:\n\nIV\nԵվ թափառում էր նա, որբ ու ծեր,Քաղաքներում այդ բազմաժխոր,Որ ողողված են երկաթաշ ենԳործարանների թանձր ծխով:\nՉտեսնված մի, քանդող խանդովՇաչում էր շուրջը մի գոռ պայքար.Ամեն վայրկյանը — մի գործադուլ,Անդուլ կռիվ մի հերոսական...Սակայն հոդին իր՝ հավիտյան խուլԽոլ պայքարին այդ աշխարհաշեն՝Քաշվում էր մեջն իր, ինչպես խխունջԿամ օրորվում էր, ինչպես տաշեղ:\nՈւրի՜շ երազ էր նրան հուզել,Ուրիշ ցնորք մի, սեր հնագույն —Եվ հարազատ էր նրա հոգունՄիայն այդ հինը: \n— Օ, նա կուզերՀեռու տնակն իր վերադառնալ,Գտնել առվակը կրկին այն հին,Ուր իր երգերը կարկաչեինԵրազային ու տխրաբարբառ: \n—Սակայն մեր կյանքը սավետականՆրան թվում էր անթով ու սուտ.Նրա աղմուկը խորթ էր նրանԵվ անհաղորդ էր նրա լեզուն:\nՆրան թվում էր մեր լույսը` ցուրտ,Մեր արեգակը՝ գիշերային,Մեր քաղաքները՝ ահով լեցուն,Եվ մեր դաշտերը ամայի. ..Նրա աչքին մեր ՀոկտեմբերըԸմբոստ մի բունտ էր անիմաստ,Որի ձգտումն էր ա՛յն բերելը,Որ լոկ ցնորք է ու երազ:\nԵվ մեր հորձանքը՝ երկրում ելած,Մեր աշխատանքը դյուցազնական,Նրան թվում էր սին մի երազ.Որ ցնդելու` է ծանր ու դանդաղ:\nՆրան թվում էր մանկան մի խաղՄեր ընդվզումը, պայքարը թեժ —Եվ ուր որ կյանք են կերտում հիմա —Նա լոկ տեսնում էր մահ ու աղետ:\nԵվ ո՛ւժը, ո՛ւժը մեր` նոր ծագող,Մեր հորձանուտը կյանքում հորդած`Նրան թվում էր մութ մի հորդա`Ու ավերո՛ղ լոկ ու կործանող:\nԵվ աշխարհում մեր նաիրականՄեր մենամարտը ընդդեմ հնի —Նրան թվում էր անիրական,Ինչպես տարտամ մի, խառը վայրկյանԵրբ արթնանում ես ծանր քնից:\nԵվ նա ասում էր. — Մինչև շիրիմՊիտի նույն հուշը նա օրորե,Եվ չե՛ն գա, չե՛ն գա պայծառ օրերՈ՛չ ծեր սրտին իր, ո՛չ աշխարհին:\nԱնցածը հուշ էր չնաշխարհիկՆրա սրտի՛ն ծեր, գալիքը — սուտ,Եվ օրորուն այս հին երազով՝Իրեն կարծում էր նոր մի Նազոն,Որ Հայրենի իր երկրից անդինՇրջում է որբ ու վտարանդի: \n—\nV\nԵս լսում էի նրան հանգիստԵվ փակում էի աչքերս երբ —Թվում էր մեկը երգում է երգ,Որ հին է, հին է, ինչպես զանգիՏխուր ղողանջը օրերում այն,Երբ նաիրյան մի եկեղեցիՇռայլ փռում էր երկրի վրաԻր «օրհնությունը» և « եղիցին... »:\nԲացվում էր դեմս մի մութ կամար,Ուր արեգակը` թելից կախած`Լուսավորում էր քաղաքներ մառՈւ գյուղեր` ծխոտ ու խեղդամահ:\nԹախիծ էր, թույն էր այն աշխարհում,Այնտեղ մամուռ էր միայն աճում.Այնտեղ տերտերն էր ու վաշխառունՈւ խարազա՛նն էր այնտեղ շաչում:\nԵվ հաշտ առուն այն, հեքիաթ-առուն,Որ երազում էր կարոտով նա —Այն արոտնե՛րն էր միայն ջրում,Որոնց տիրում էր մի ռես Հովնան:\nՄյուս դաշտերը — չլուտ ու չոր,Ու դաշտերում այն — գրաստ-ապին,Հագին նեխած մի, ցեխոտ շապիկ,Հոգին միշտ համր, հրատոչոր:\nԵվ ժամը, ժամը գյուղամիջում՝Կյանքի վրա այդ նստած թուխսի,Եվ քահանան ծեր ու ծեր մուխսին,Եվ աղոթքները Եղսան բաջու:\nԻսկ քաղաքնե՞րը... \nԱյստեղ արդեն,Որպես առանցքը ամբողջ կյանքի —Բարսեղ աղա մի, կամ մի ԱրսենԿիսաչարչի ու կիսաբանկիր:\nԱհա իմ դե՛մն է, դե՛մն է իմ նա.Տեսնում եմ դեմքը նրա ճարպոտ.Խոդի մռութ մի, ուռած մի փոր.Նա ուղարկում է որդուն գիմնազ,Ունի տներ ու խանութներ մեծ,Գիտե ուտել կուշտ, չափով խմել,Սակայն սիրում է անչափ, անչափԾծել քրտինքը բազմաչարչարԲանակների այն, որ աշխարհումՄիայն հոգնում են ու աշխատում:\nԱհա՛ առանցքը: \n— Շուրջը սակայն.Ինչպես լուսինը շուրջը հողի —Դառնում է կյանքը նաիրականՈւ լիանում է նրա շողից...Հլու ու համր նրա խոսքինՈւ շարժումին մի նրա մատի —Ջրօրհնեքից, օ, մինչև զատիկ —Դառնում է շուրջը կյանքը «ազգի»:\nԴառնում են շուրջը գրքեր, թերթեր,Դպրոց, թատրոն ու եկեղեցի,Տներ, կառքեր բյուր, օթո ու ձի,Հոգաբարձու ու վարձու տերտեր:\nԴառնում են շուրջը վարդապետներ,Որ ըստ տեղի ու ժամանակիԹե փաստաբան են, գրող են թե՛,Թե խմբապետ են, թե՛ խմբագիր:\nՆրանք են ուղը, աղը կյանքի,Նրանք են փայլը աշխարհի այն,Ուր արևում է վերից մի «հայ»Կիսաչարչի ու կիսաբանկիր:\nՆա վե՛րն է, վե՛րն է, ինչպես արև,Փառաբանում են նրանք նրան,Եվ նա թափում է նրանց վրաԻր բարությունը՝ փայլը հրե:\nԵվ նա թվում է նրանց օրենք,Ինչպես արևը հավերժական,Որ պարգևում է պայծառ օրերԵվ շնորհում է թե՛ լույս, թե՛ կյանք: \n—Ահա ցնորքը, բախտը բուրյան,Որ երազում էր նրա հոգին.Թեկուզ այս կյանքը մթին էր «քիչ»,բայց… «հարազատ էր ու նաիրյան»:\nԱյս կյանքը փառք էր թվում նրան,Անհուն դրախտ մի՝ հուշով Նախշուն:\nԵվ ա՛յս էր, ա՛յս էր, ա՛յս էր, որ նաՉնաշխարհիկ մի բախտ էրՀաշվում…\nVI\n... \nԵս պատմում էի նրան, թե մերԵրկիրը ի՜նչ է հիմա դառնումԵվ ինչ ուժեր են հիմա հառնումԻր երազած այն աշխարհի դե՛մ:\nԵս պատմում էի այգը մեր մեծԵվ առավոտը մեր իրականԵվ այն, որ սիրտս թինդով երգեց,Եվ այն, որ նոր է ու պիտի գա:\nԵս ասում էի. — երկրում հեռու,Ուր մեր աշխարհն է սավետական,Հիմա ելնում է ուրի՜շ մի կյանքԵվ ա՛յլ պայքար է հիմա եռում:\nՈր այն, ինչ մութ էր, հնին անտես,Որ խորշերում էր, ներսում, միգում —Հիմա դառել է հրե մի գունդԵվ բորբոքում է կյանքը այնտեղ:\nՈր ոնց գարնանը հեղեղը գաԵվ կապանքները ձմռան քանդե —Այդպես մրրիկը այն հեռակաԽուլ աշխարհում մեր արձագանքեց:\nԻնչպես հանքում հին, երբ վերևիՇերտերը ծուխ են արդեն դառնում —Ուրիշ ուժեր են վարից հառնումՈւ բարձրանում են վեր արևին, —Այդպես մրրիկը այն կարմրակեզ,Որ Հոկտեմբեր է հիմա կոչվում —Բերես երկրին մեր նո՛ր մի աճումԵվ աշխարհնե՛ր նոր հանեց հանդես:\nԵվ այդ աշխարհը, ուժը այդ մեր —Օ, ա՛յլ է, ա՛յլ է, չեղած երբեք.Որպեսզի գար նա, կյանքում հորդերԴեռ հարկավոր էր հինը սրբել:\nԱյդ ուժը նո՛ր է, ձերին օտար,Ձերին ներհա՛կ միշտ ու հակադիր,Ինչպես փայտի դեմ — հալած մետաղ,Ինչպես ջրի դեմ — հրի հատիկ:\nԴա մեր բանակն է, ելած վարի՛ց,Խուլ խավարի՛ց ձեր աշխարհի այն,Որ մեր քրտինքը փոխում քարիԵվ մեզ թողնում էր արյուն միայն:\nՄեր կյանքը մութ էր ձեր աշխարհում,Անդուռ նկուղ էր, անանց ձմեռ.Եկավ պայքարը, ցուրտը ցրեց —Եվ ձմեռի՛ տեղ — տեսանք գարուն:\nՄենք մեր օրերը, այգը դարուՀոկտեմբերից ենք հիմա հաշվումԵվ անհաջող մի, հիմար սիրուցԴեպի լեռները մենք չե՛նք քաշվում:\nԵվ սրտերում մեր — տրտունջ չկա.Մենք հավատում ենք հիմա կյանքին.Մեզ հմայում են գործ ու պայքարԵվ հոգնությունը աշխատանքիՔո ճանապարհը աշխարհում այնԴու գնացել ես մեն ու մենակ —Իսկ մենք անթիվ ենք, անհուն բանակԵվ կառուցում ենք հիմա անահՄեր նոր աշխարհը` պայծառ ու լայն:\nԵվ մենք ասում ենք.-Մե՛նք ենք հիմքըԱմբողջ կյանքի ու մարդկության.Ամբողջ աշխարհը հայրենիք էԵվ աշխատանքը ու քրտինքըՕ, նո՛ր աշխարհ մի պիտի տան —Նրանց, ում կյանքը անիծել է,Ով ճորտ է, մ՛երկ է ու անտուն,Բայց պայքարում են հիմա անդուլԵվ աշխատում են ստեղծելՆոր մարդկություն մի անցավ, անցեց,... . . . . . . . . . . . . . . . . . . . . . . . . . . . .\nՄեր երգը — սա՛ է: \nԵվ մենք հիմաԽուլ աշխարհում մեր նաիրականԲերել ենք ուժ նոր, ու թա՛փ, ու կա՛մք,Որպեսզի կյանքը աշխարհի ա՛յն,Որ դուք քանդել եք ու կործանել —Վերաշինենք ու վերածնենք: \n—Եվ մենք անթիվ ենք ու անհաշիվ,Մենք մեր երկրում ենք ու ամենուր —Եվ անհաջող մի, հիմար սիրուԴեպի լեռները մենք չենք քաշվի: \n—Հիմա ելնում ենք մենք մեր կաշվից,Հիմա հո դնում ենք, տնքում անքուն,Որ մեր զնգուն այն, հիմար ԶրնգունՔիլովատներ ու վոյլտեր հաշվի:\nՈւր անապատ էր, դաշտ էր ամա,Ուր լոկ երաշտ էր ու մահ բոցե —Մենք ջրանցքներ ենք շինել հիմաԵվ մեր դաշտերը ոսկեզօծել:\nԱյնտեղ, ուր հովն էր քո կարկաչում,Ուր կուզեիր որ Զարոդ ապրի —Հիմա դրել ենք երկաթ ֆաբրիկԵվ մեքենան է այնտեղ շաչում:\nԵվ քիլովատը յուրաքանչյուր,Ամեն մի վոյլտը այնտեղ հաշված —Օ, ա՜յլ վոյլտեր է կյանքի կանչումԵվ քիլովատներ հանում աշխարհ:\nՕ, դաշտերում այն մեր անջրդի,Ուր կառքը Փառք էր, եթե գնար —Մեր նոր բանա՛կն է ելնում բանտից,Այնտեղ զնգում է երբ մեքենան:\nԵրբ ծխնելույզն է ծխում այնտեղԵվ հիդրոշենը փռում կայծեր —Դա թա՛թն է, թա՛թն է մեր երկաթեՔանդում աշխարհը հնամյա ձեր...Այնտեղ մեր շուրջը ծփում է դեռՃղճիմ ճահիճը ձեր ծանրանիստ —Եվ տարիներ դեռ քանի՛ , քանի՜Պիտի նա թափը մեր կաշկանդե:\nԿարծում ես հինը չկա այնտեղ,Քո երազածը՝ հուշով նախշած: \n—Օ, ո՛չ. — կանգնած ենք դեռ դեմառդեմԵրկրում մեր և՛ս — երկու աշխարհ:\nԵվ ձե՛րը, ծե՛րը — ճնշող է դեռ:\nՔո ներբողածը — դեռ կա՛, դեռ կա՛.Եվ կլինի նա երկա՜ր, երկա՜ր,Քանի դեռ հինը մենք չենք քանդել:\nԿապրի , կապրի դեռ շունչդ այնտե՛ղ,Կերգեն երգերը դեռ քո թողած,Քանի կյանքում մեր կանգուն է դեռՑնորք — բոստանը քո ներբողած:\nԵվ դա՛ է, դա՛ է, դա՛ է արդեն,Քո այդ բոստանն է ու զույգ բարդինԵվ մեքենա՛ն մեր, որ դեմառդեմՀիմա ելել են մենամարտի:\nԵվ այս պայքարը համր, լռին,Այս մենամարտը մեր առօրյա —Օ, ավելի՛ է տագնապալի,Քան բարիկադը հոկտեմբերյան...Օ, ձեր աշխարհը — դեռ կա՜, դեռ կա՜,Նա դեռ նստած է, հաստանստուկ,Եվ քո երգերը երեկ երգածԴեռ շատերի՛ն են այնտեղ ազդում:\nԲայց դա աշխարհն էմահապարտված,Կյանքի մամուռը, տիղմը անհուն,Որ բոստանի՛ն քո, առվին կառչածԵ՛վ համառում է, և հեռանում:\nԵվ խուղերի երբ անդուլ մթումՎառվում է լամպը էլեկտրական —Դա մեր պայքա՛րն է ընդդեմ անդուռԽուլ աշխարհի ձեր նաիրական:\nԵվ մեր քլունգը՝ լեռը քանդող `Երբ թունելներ է ձգում երկար —Դա ո՛չ թե լեռն է քանդում անդուլ,Այլ ձեր աշխարհը սարսափահար:\nՔանդում, քանդում է նա անհանգիստ,Քարե բերդերը շպրտում դենԵվ նո՜ր շերտեր է կանչում կյանքիԵվ բանակնե՛ր նոր հանում հանդես:\nԵլնո՛ւմ, ելնո՛ւմ են նրանք արդեն,Ստվարանում են օրը օրին.Ինչպես մետաղը երկրի խորից,Ինչպես գարնանը հեղեղ հորդե:\n— Դա հորձանուտն է բանվորական,Հորդել — գալիս է ահագնորեն,Որ ծանրությունը պայքարի այսԼայն ուսերով իր էգուց կրե:\nԳալի՛ս, գալի՛ս են նրանք ահա,Լցնում երկիրը շառաչով զիլ,Եվ մեր երգերը է՛լ ավելիՀնչում են բարձր ու խանդավառ:\nԴողում է հողը այդ ընթացքիցԵվ եռանդից այդ, խանդից անծայր,Եվ մեր գալիքը այնքա՛ն պայծառԱհա բացվում է իմ հայացքին…\nVII\nԱյնքան պայծա՛ռ է այդ ապագան...Տեսնում եմ վա՛ղը, վա՛ղը, շաղոտԵրկրի վրա մեր սավետականԱհա բացվում է մի առավոտ:\nԱհա գյուղեր ու քաղաքներ նոր՝Երկաթ ցանցով մի իրար կապված,Եվ առօրյա՛ն մեր ահա վաղվաԼցված խինդով նոր ու աղմուկովԱհա շենքեր նոր, զվարթ տներ,Ուր լո՛ւյս կա, լո՛ւյս կա, լո՛ւյս կաԱյնքան…Չկան խուզերը նաիրական,Ուր լույսը փառք էր, եթե լիներ:\nՈւ դարեր անթիվ ու տարիներԱպրում էր մարդը ինչպես միջատ,Ու չար աստված մի երկնից իջածՕրհնում էր կյանքը այն մոխիրե...Ելել է կյանքը, քնից զարթնել,Դողում է հողը բեղուն բերքից.Ու շո՛ւրջը, շո՛ւրջը, շո՛ւրջը երկրի —Աշխարհը լա՛յն է ու անպատնեշ:\nԱշխարհը դաշտ է մի համերաշխ,Երկիրը ո՛նց է, ո՛նց է քրտնել...Ապրում են շուրջը ժողովուրդներ`Եղբայրական ու հավիտյան հա՛շտ:\nԵվ մա՛րդը, մա՛րդը ահա վաղվաՀարվածներից հին մեջքը շտկած.Ահա հայացքը, սիրտը իր պարզԵվ աշխարհում — իր քայլքը վստահ.... . . . . . . . . . . . . . . . . . . . . . . . .Ահա ցնորքը մեր անսահման,Մեր երազանքը, վարպե՛տ: \nՍակայն,Սա երազանք է մի այնպիսի,Որ չի` տրվի մեզ խոսքերով սին,Որի համար — օ, դարե՛ր, դարե՜ր —Մենք պայքարել ենք ու պայքարել:\nՈւ պայքարում ենք: \n— Իհա՛րկե դուՄեր երազին այս չե՛ս հավատում:\nԴու երազում ես, այստեղ նստած,Մարմանդ առու մի, մի խուլ բոստանԵվ հեզ գառնուկ մի, որ բառաչե —Սակայն այդ երգը — մեր երգը չէ ...\nVIII\nԵվ լսի՛ր, լսի՛ր, լսի՛ր, վարպե՛տ, —Իզուր ես հինը դու երազումԵվ զո՛ւր է, զո՛ւր է սիրտդ հարբելԱնմխիթար այդ, սին երազով:\nԻզուր է սիրտը քո գազազումԵրկրի հանդեպ մեր վերածնվող.Ո չ մեր երկիրն է շվայտ ՀռոմԵվ ո՛չ էլ ինքդ — նոր մի Նազոն:\nԻզուր ստին այդ, մթին գերիԴու անիծում ես ուժը մեր նոր. —Դու այդ ուժի՛ց ես փախել ելնողԵվ ո՛չ թե, ո՛չ թե արքաներից:\nԵվ գաս եթե դու երկիրը մերԵվ նույնը, նույնը, նույնը մնաս —Մեր նոր արևը չի գուրգուրեՔո այդ երգերը մահամնա:\nՔեզ կընդունե այն աշխարհը հին,Որ դեռ ծամում է մամուռ ու ցեց,Բայց այդ արևը ձմեռայինԴժվա՛ր թե սիրտդ տաքացնե:\nԵվ կմնաս դու տխուր ու ծեր,Այդ նո՛ւյն ձմեռը քո ցուրտ հոգումԵվ հուսահատ ու որբ կլինեսԻնչպես հեռու այս Վենետիկում...\n1925 հունվար Վենետիկ\nՊՈԵՄ ՀԵՐՈՍԱԿԱՆ\nՊՐՈԼՈԳ\nI\nԼեֆյան թմբուկը թողած մի կողմ,Հատվող տողերը նետելով դեն,Կրկին խրթին մի խոր դողովԱռնում եմ յամբ ես ու քողաղոտ,Որ մեր պայքարը քնարերգեմ:\nԿռվի շռինդ էր, թինդ էր երեկ,Երեկ ճակատ էր ու բարիկադ,Երեկ ճչում էր ամե՛ն մի քարՈւ պայքարում էր ամե՛ն տերև:\nԵլել էր կյանքը հունից երեկՈւ կոտրատում էր խութերն իր հին.Հատվող տողեր էր երեկ բերելՊոեմներին իմ ու երգերին...Երբ սուր սուլում էր կյանքի քամին,Ճչում էր կյանքը, ինչպես շչակ —Օ, հարկավոր էր այնպե՛ս ճչալ,Որ որոտո՛ւմ էլ իմանային:\nԱյսօր մեր կյանքը հանգիստ է քիչ,Ռումբի շաչյունը այսօր չկա.Թեկուզ այսօր էլ դեռ կա Չեկան,Սակայն գործում է սառն ու հանգիստ:\nԹեկուզ մեր կյանքը հորձանք է դեռ,Թեկուզ պայքարը կրկի՛ն համառ —Բայց դադարել են հո հողմահարՈրոտումները թնդանոթի:\nԵվ ես առնում եմ քնար եթե,Փոխում եմ զենքս, — սակայն գիտեմ՝Թնդանոթները երբ աղմկեն —Կրկին տողերս կդառնան թեժ...\nII\n«Երեկ...»:\nԲառում այս որքա՛ն փորձանք,Որքան կրա՛կ կա ու կամք անկոր.Ես ո՞նց երգեմ այս խաղաղ հանգովԱյն տարիները անվերադարձ...Ամեն մի ժամը՝ հիմա մի հարց,Ամեն վայրկյանը՝ զարմանք մի հուր.Ամեն մի քայլը` սխալ դրած`Փոխել կարող էր կյանքը` մահու:\nԽոր վարանքո՛վ մի, անհուն ահով,Ես մոտենում եմ հիմա մեր այնՏարիներին թեժ ու հողմահար,Երբ մութ էր դեմը, անապահով:\nԵրբ հողմերում խուլ ու մթագին,Ինչպես գարնանը ելման ջրեր —Հորդել գալիս էր ուժ մի նորեկԱնկազմակերպ դեռ, անգիտակից...Երբ խորշերից խոր, կյանքի տակիցԵլնում էր ուժը մեր ապագա.Հորդում էր կամքը իր ահագինՄեր հորձանուտը բանվորական:\nԵրբ մեր երկրում հին, ուր շարունակՔեռի Նիկոլն էր նիզակ ճոճել —Ելնում էր նո՛ր մի, նո՛ր մի բանակ,Որ Հոկտեմբերն էր կյանքի կոչել...Օ, երկունքո՛վ խոր, մահվան գնով,Կոփվում էր կյանքը մեր իրական.Ցավով ելնում էր արև մի նորԵրկրի վրա մեր նաիրական...Գնում էր կյանքը անդարձ հունով,Քանդում էր հինը, ոնց զառանցանք —Ու բարձրանում էր էպոս մի նորՏարիներից այն՝ դժվար անցած...\nIII\nՀիմա ելնում են ահա իմ դեմԱյն տարիները, արդեն անցած.Եվ այն դեմքերը, որ հրեղենՏարիներո՛ւմ այն հերոսացան...Ելնում են դեմս, ժպտում են ինձ,Կանչում են բա՛րձր, բա՛րձր ձայնով —Եվ հարազատ է ամեն մի ճիչԱյնպես հոգուն իմ, սրտին իմ` մո՛տ:\nՈղջո՛ւյն, ողջո՛ւյն ձեզ, իմ ընկերնե՛ր,Իմ հերոսնե՛ր նոր` ելած երեկ.Հիմա ձեր կամքն է երկրում ելել,Ձեր հաղթանա՛կն է ամենուրեք...Անհուն լույսով մի, մի նո՛ր փայլովՄեր աչքերի՛ դեմ պայծառացած`Ահա գործե՛րը ձեր արյունոտԵվ բախումները արճիճափայլ...Եվ ժողովուրդը իմ նաիրյանՀրե հողմո՛վ ձեր, հողմո՛վ ձեր տար,Եվ կռիվները այն անդադար,Եվ քաղաքները՝ իրար վրա...Դեռ կյանքը ա՛յլ էր, տագնապը` այլ,Մի ա՛յլ ոգի էր երկրում տիրում,Բայց աչքերի՛ դեմ ձեր երերունՀուրհրատում էր ուրի՛շ մի փայլ:\nԵրկրում դեռ մուժ էր ու մեգ մռայլ,Երկրում տիրում էր նաիրյանը...Բացել էր մահը իր բերանըԵվ սպասում էր անայլայլ:\nՏարիներում այն դեռ ո՞վ գիտեր,Որ խորշերո՛ւմ խոր, կյանքի տակինԵռում էր ուժը մեր ահագին,Մեր հորձանուտը ահագնաթև:\nԵվ չտեսա՞վ իմ սիրտը միթեՄութ հողմերում այն — ո՛ւժը մեր նոր,Որ վարանքո՛վ մի դեռ նո՛ր, դեռ նո՛րԵլնում էր նո՛ր էր, նո՛ր էր հորդել...Եվ մի՞թե, մի՞թե, մի՞թե չերգե՞ցԵվ չողջունե՞ց իմ սիրտը խնդունԱյն առավոտը — այն խոր մթնում,Խոր խավարո՛ւմ այն — արևն այն կեզ:\nԵրկրում երբ մա՛հ դեռ ու մուժ կար մի`Այն ո՞ւմ հայացքն էր անահասաստ,Որ մեր գալիքը այնքա՛ն կարմիրԵվ այնքա՛ն, այնքա՛ն պայծառ տեսավԵվ շատերի՛ն դեռ թվում էր երբ,Թե գերեզմա՛ն է մեր դեմ բացվում —Իմ աղաղակը, իմ երգը չէ՞ր`Հնչեց խանդո՛վ խոր ու խաղացկուն…Խո՜ր հիացքով մի ու խինդով խորԵս ողջունեցի այգը երկրիսԵվ ավետեցի թինդով երգիսԵրկրիս թռիչքը ու բախտը նոր:\nԵվ աղմկում են եթե այսօր,Ղժժում են շուրջս ձայներ նորեկ —Ես հարցնում եմ թախիծով խոր. —Ձեր ձայնը ո՞ւր էր, ո՞ւր էր երեկ...Ինչքան էլ խորը ես դեգերեմ,Ինչքան երթին ձեր լինեմ «օտար» —Գիտեմ` երկիրս ինձ փա՛ռք կտաԵվ սերունդները ինձ կներեն...\n1925, Հռոմ\nԻՄ ԸՆԿԵՐ ԼԻՊՈՆ\n(Բալլադ մանկության, բախտախաղի, պայքարի և հերոսության մասին)\nԸնկեր Լիպարիտ Մխչյանի հիշատակին\nՄանկությունը հիշելիս` սիրտս դառնում է գինով...Ես մի ընկեր ունեի՝ Լիպո անունով:\n\nԻնչքան հիշում եմ նրան` աչքերիս հանդեպՄի նաիրյան տեսարան բացվում է հապճեպ:\n\nՓռվում է դեմս իսկույն մի փողոց խաղաղ,Ու փողոցի անկյունում — մի վտիտ տղա:\n\nՆիրհում է Կարսը` խաղաղ ամառնամուտին...Ինչքա՛ն վտիտ է տղան այդ ոտաբոբիկ:\n\nՆա նստած է մի քարի — տասնամյա տղան,Ու նիրհում է առաջին — մի ցածլիկ սեղան:\n\nԿլոր սեղան է ցածլիկ, մեջտեղում — մի չարխ.Բախտախաղ է մանկական — կոպեկնոց վիճակ:\n\nՏո՛ւր մի կոպեկ ու խփի՛ր, — թե բախտդ բանեց —Մի տուփ լուցկի, կամ մի տուփ քորոց կհանես:\n\nԿապուտաչյա այդ տղան, ա՛խ, ինչքա՛ն էր չար.Մեզ հետ կռվում էր հաճախ, ծեծվում չարաչար:\n\nԲախտը ժպտար եթե մեզ ու լուցկի հաներ —Նա իր չարխը կծռեր ու կռիվ կաներ:\n\nՈւներ բարի նա մի մայր` ծեր ու չքավոր.Միակ նեցուկն էր նա տան բոլորին պահող:\n\nԻնչքան հիշում եմ հիմա մանկությունս ես —Կապուտաչյա այդ տղան ելնում է իմ դեմ:\n\nՏեսնում եմ միշտ նրան ես իր չարխի առջև...Հետո օրեր անցան շատ, սլացան հապճեպ:\n\nՈւ կորցրի ես նրան: \n— Աշխարհում այնինչԵկան օրեր հուրհուրան, տարիներ անջինջ:\n\nՊատերազմներ եղան մեծ, պայքարներ բազում —Եվ ամբողջ կյանքը փոխվեց, ինչպես երազում:\n\nԴասակարգեր ընկան հին ու ելան նորեր —Օրեր վառվառ ու անգին, անմոռա՞ց օրեր…\nՄի օր ելանք ու առանք Երևանը մենք —Հետո դաշնակը շարժեց մաուզեր ու զենք:\n\nՆահանջեցինք քաղաքից մենք լուսաբացին —Եվ ընկերոջս նորի՛ց ես հանդիպեցի. —\nԵրկու ամիս էր արդեն ճակատում էինք —Վերջին օրերը միայն մենք հանդիպեցինք:\n\nԼիպարիտ էր դարձել նա, իմ ընկեր Լիպոն,Արշավում էր բանակում՝ ռազմի շապիկով:\n\nՆա զինկոմն էր մեր գնդի, մեր գնդի հոգին.Անճանաչ էր համարյա՝ գորշ շինելն հագին:\n\nՃանաչեցի սակայն ես: \n— Մոտեցա նրան,Ասի՝ հիշո՞ւմ ես, Լիպո՛, Կարսը նաիրյան…\n— Հիշո՞ւմ ես չարխը քո էն... — Նա ժպտաց, ու խիստԱսաց — Գնում ենք էգուց. Պատրաստվի՛ր, Եղի՛շ:\n\n— Դե, էն չարխը... նա չկա՛... չկա... \nՀիմա մենքՈւրի՛շ չարխեր պիտի այս աշխարհում շարժենք:\n\nԲախտախաղ չէ սակայն սա, այլ կռիվ ու կամք.Լուսաբացին մենք պիտի առաջանանք…\n— Դաշնակը խաղ է կարծում, հանաք է անում...Դե, կխոսենք մի լավ — Երևանում…. . . . . . . . . . . . . . . . . . . . . . . . . . .\n…\tԼուսաբացին մենք անցանք գրոհի, —Լուսաբացին խփեցին Լիպոյին...\nԼուսաբացին նա ընկավ կռվում,Երբ հաղթանակն էր վառվում, փռվում:\n\nԸնկավ կռվումՄեր զինկոմն արի.Ընկավ ԼիպոնԵրևանիՃանապարհին...\n...Լուսաբացին Երևանը երևաց.Լուսաբացին մենք մտանք Երևան:\n\nԼուսաբացին մեր բանակը հաղթականՔաղաք մտավ՝ հետը կարմիր մի դագաղ...\nԼուսաբացին ո՛չ մի «ախ» —Սակայն —\nԼուսաբացին դրոշներ հուրհուրանԻջան ընկեր ԼիպարիտիՎրա...Խոնարհվեցին դրոշները բանակի —Ու պառկած էր իմ ընկեր Լիպոն՝Ռազմի կարմիր իր զգեստներն հագին:\n— Փա՛ռք քեզ, փա՛ռք քեզ,Մեր զինկոմԱրի. —Փառք, որ ընկարՀաղթանակիՃանապարհին…. . . . . . . . . . . . . . . . . . . . . .Հիմա Լիպոն իմ չկա, նա չկա հիմա, —Ո՞վ չի սակայն երազում այդպիսի մի մահ…\nՆա պառկած էԿոմունարներիԱյգում.Փա՛ռք քեզ, ընկածՄեր քաջարիԶինկո՛մ:\n\nԴու պայքարիԴրոշ եղարՎառ մի.— Թե տեսնեի՛ր ի՛նչ է դարձելՄեր ԲանակըԿարմի՛ր:\n\nՆա աշխարհում բանակն է, օ,Առաջի՛ն:\nԵվ ո՛չ մի ուժ չի՛ դիմանա առաջին:\n\nՆնջի՛ր խաղաղԿոմունարներիԱյգում.— Փա՛ռք քեզ, ընկածՄեր քաջարիԶինկոմ.,,\nԲԱԼԼԱԴ ԳԵՂՋԿԱԿԱՆ\n(Աղջիկները պարում են ու երգում)\n— Սիրո՛ւն աղջիկ, ո՞ւմն ես սիրում աշխարհումՍավետական էս մեր սիրուն աշխարհում:\n\nՔաղքից էկած էն տղին եմ ես սիրում,Ճակատը բաց էն տղի՛ն եմ ես սիրում,Աչքերը շող էն տղին եմ ես սիրում,Մաշին քշող էն տղին եմ ես սիրում...\nԸնչի՛ համար դու չես սիրում էն տղին,Բոյը սիրուն, բուսը սիրուն էն տղին,Հոնքը կիտած, բեղը սրած էն տղին,Գլխին սև-սև փափախ դրած էն տղին,Մաուզերը կողքին կախած էն տղին,Մեր հանդերից հեռու փախած էն տղին...\nԸնչի՛ սիրեմ բեղերը ցից էն տղին,Հո՛ղը դնեմ սև ու անսիրտ էն տղին,Ձեռքը տռուզ, խելքը տռուզ էն տղին,Թալան տվող, լիրբ ու հարուստ էն տղին,Մաուզերին ձեռքը դրած էն տղին,Ըռանչպարի շիվան ու լաց էն տղին...\nԷն ո՞նց եղավ, որ քեզ սիրեց էն տղեն:\nՇեկ մազերի՛ս աչքը չռեց էն տղեն,Արնոտ աչքը վրես ածեց էն տղեն,Մաուզերից կրակ բացեց էն տղեն.Ալևորիկ մորս ծեծեց էն տղեն,Ջահել սրտես արուն ծծեց էն տղեն…\nԵ՞րբ պատահեց էդ բոլորը աշխարհում:\nԵրբ դեռ սև էր խալխի օրը աշխարհում,Երբ դաշնակի ձեռն էր տիրում աշխարհում,Երբ ունևոր-տե՛րն էր տիրում աշխարհում:\nԵրբ ռանչպարին արև չկա՛ր աշխարհում,Երբ ռանչպարի օրն էր խավա՛ր աշխարհում ...\n\n\n\n\n\n— Էն ո՞նց եղավ քշեց հորըդ նա գեղից,— Եկավ, քշեց քաջ ախպո՛րդ նա գեղից,Կրակ տվեց, ավար հանեց նա գեղիցՔիչ էր մնում` քեզ էլ տաներ նա գեղից...\n— Էդ էն կրակ, ցավ տարին էր մեր գեղում,Երբ սև կրակ ու արին էր մեր գեղում,Ըռանչպարը թվանք առավ մեր գեղում,Էն սև տղեն մի հավ դառավ մեր գեղում:\n\nՀետո էն սև Սեպուն էկավ մեր գեղում,Էկավ, փռեց կրակ ու ցավ մեր գեղում,Ըռանչպարին գերի առավ մեր գեղում,Արունն էլավ — սելավ դառավ մեր գեղում...Թվանք առած՝ փախավ հերըս մեր գեղից,Հետը փախավ քաջ ախպերըս մեր գեղից,Ինչքան ռանչպար-տղամարդ կար — մեր գեղիցԵլան գացին Ղասախու սար մեր գեղից...\nՀետո էկավ, գեղը տիրեց էն տղեն,Շեկ մազերիս աչքը չռեց էն տղեն,Արնոտ աչքը վրես ածեց էն տղենՄաուզերից կրակ բացեց էն տղեն,Ալևորիկ մորս ծեծեց էն տղեն,Ջահել սրտես արուն ծծեց էն տղեն...— Հետո էկան վառման օրեր, հետո կռվի օրեր էկան,Գեղից գացած իմ ախպերներ պոպոզավոր, հուրհեր էկան.Ալևորիկ իմ հե՛րն էկավ...Իմ բայլշևիկ ախպե՛րն էկավ...\n— Էն օրվանից, երբ ախպերս էկավ գեղ,Երբ բալյշևիկ, ռանչպար հերս էկավ գեղ—Կարմիր գարուն, կանաչ արև էկավ գեղ,Բանվոր տղից, քաղքից բարև էկավ գեղ…Մաշին նստած` բանվոր տղեն էկավ գեղ, —Ոնց որ գարուն մի հրեղեն — էկավ գեղ…\nԸնչի համար էլ ես սիրեմ էն տղինՄազերը սև, աչքերը սև էն տղին,Հոնքը կիտած, բեղը սրած էն տղին,Գլխին սև-սև փափախ դրած էն տղին,Մաուզերը կողքից կախած էն տղին,Մեր հանդերից հեռու փախած էն տղին...Իմ ուզածն է քաղքից էկած էն տղեն,Աչքերը բաց ու սիրտը բաց էն տղեն,Գլխին կաշվե գլխարկ դրած էն տղեն,Ըռնչպարի սրտով սիրած էն տղեն...\nԵս էն տղի տեսքն եմ սիրում աշխարհում,Մաշին քշող ձեռքն եմ սիրում աշխարհում,Նրա անուշ երգն եմ սիրում աշխարհում,Սավետական էս մեր սիրուն աշխարհում...\nԲԱԼԼԱԴ ԳՆԴԱՊԵՏ ՏՈՄՍՈՆԻ,ԿՈՄԵՐԻՏ ՏՂԻ ԵՎ ԳՈՐԾԱԴՈՒԼԻ\nՄԱՍԻՆ\nՔաղա՛ք իմ, քաղա՛ք իմ, քաղա՛ք իմ — Բաքու —Որքա՛ն հեքիաթնե՛ր կան այս գորշ քաղաքում...\nԵս ունեմ ընկեր մի, ընկեր մի մոտիկ,Նա մեջքին կապում է մի բարակ գոտի,Նա գլխին դնում է հասարակ կեպի —Իսկական մի հերոս է չգրված վեպի,Հասարակ բանվոր է նա Բալախանում —Փորում է նա հողը ու նավթ է հանում:\n\nՔաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթնե՛ր կան այս գորշքաղաքում...\nԱյս վտիտ բանվորը, այս վտիտ տղանԱյն տարին եղել է համարյա խոխա:\nԱյդ այն մութ տարին էր, երբ ծովի բացիցԳրավեց քաղաքը մեր — անգլիացին:\nԵրբ եկավ, նստեց նա ու հպեց պատինՄեր ըմբոստ քաղաքն ու պրոլետարիատին:\nՏոմսոնի կոշիկն էր քաղաքում տիրում. —Թշնամին դաժան էր, բարեկամն — հեռու...Բայց ե՛րբ է բանվորը լռել աշխարհում, —Նա խուլ պայքարո՜ւմ էր, անդո՛ւլ պայքարում:\n\nՔաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթնե՛ր կան այս գորշ քաղաքում...\nԱյդ մութ օրերին էր, երբ մի օր բերինԼցրեցին բանտերը մեր ընկերներին:\nԵվ վաղ առավոտը, հանկարծ, դեմուդեմ —Մեր վտիտ տղին այս կանչեց Կոմիտեն:\nԳաղտնի Կոմիտեն մեր կանչեց ու ասաց.« — Դու քաջ կոմերիտ ես` հասակդ առած,Քո հայրը բանվոր է, ինքդ պրոլետար.Տեսնո՛ւմ ես թղթերը. — վերցրո՛ւ ու տա՛ր:\nՄերոնք գործադուլ են պատրաստում արդեն.Այս խոզ գնդապետը ելել է մեր դեմ —Ուզում է ողջի՛ն նա դարձնի գերի.Կտանես այս թղթերը նրա զորքերին,Կմտնես փողոցներր խռիվ ու բանուկ —Իբրև թե աֆիշ ես հանգիստ բաժանում»: \n—\nՔաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթներ կան այս գորշ քաղաքում...\nՀրճվանքից շողաց մեր քաջ տղի հոգին,Կարծես թե նա տերը դարձավ քաղաքի.Աչքերում ցոլաց մի խնդություն անհուն. —Տեսեք` ինչ գործեր են նրան վստահում...Ճերմակ թերթիկները գրպանը խոթեց. —Իսկի չվախի՛ թող գաղտնի Կոմիտեն:\nՈւ վազե՛ց, վազե՛ց նա սրտի դողոցով.Դիմացից՝ մի վաշտ էր անցնում փողոցով, —Զսպելով սրտում իր մի կրծող, մութ բան —Մոտեցավ նրանց նա ու ասաց «Գուդբայ»...Ասաց, ծիծաղեց նա կամաց, ինքնիրեն —Ու հանեց թերթիկները, սկսեց ցրել...\nՔաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթներ կան այս գորշ քաղաքում...\nԱյս ի նչ քաջ տղա՛ է, այս ինչ լավ ցրիչ...Բոլոր զինվորները մեկ-մեկ վերցրին:\nՍակայն հայհոյանքը կոկորդում զսպած՝Մեր տղի գլուխը արնոտեց սպան:\nՀարվածից, գլուխը արնոտեց աղի —Կարմիր կաթիլները թափվեցին հողին...Բայց երկրորդ հարվածը երբ օդում շողաց —Արդեն չքացել էր, կորել էր տղան...\nՔաղաք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթնե՛ր կան այս գորշ քաղաքում...\nՀևիհև հասավ մեր Կոմիտեն տղան.Արնոտած երեսը հրճվանքից շողաց.Կապեցին գլուխը, դրին անկողին.Ուղարկող ընկերը համբուրեց տղին...Հետո գործադուլ մեծ եղավ քաղաքում —Ելան բանվորները — ու հաղթեց Բաքուն:\nԱմբողջ պրոլետարը կանգնեց դեմուդեմ —Խոզուկ Տոմսոնին այն հաղթեց Կոմիտեն...\nՀաղթեց գործադուլը ինգլիշ զորքերին —Բաքվի պրոլետարը չդարձավ գերի.Սարսեց գնդապետը մեր ուժից անթիվ —Եվ ելան ընկերները Բայիլի բանտից...\nՔաղա՛ք իմ, քաղա՛ք իմ, քա՛ղաք իմ — Բաքու, —Որքա՛ն հեքիաթնե՛ր կան այս գորշ քաղաքում...\nԿեցցե՛ գործադուլը, կեցցե Կոմիտեն,Կեցցե՛ և փոքրիկ այն, կոմերիտ տղեն,Կեցցե՛ մեր պայքարը ու կամքը արի—Կեցցե՛ն բանվորները համայն աշխարհի...\nՔաղա՛ք իմ, քաղա՛ք իմ, քա՛ղաք իմ — Բաքու, —Որքա՛ն հեքիաթնե՛ր կան այս գորշ քաղաքում...\nԲԱԼԼԱԴ ՔՍԱՆԸՎԵՑԻ ՄԱՍԻՆ\nI\nԱմեն առավոտ ծեգին,Երբ քնից զարթնում է Բաքուն,Երբ, ելած գիշերվա մեգից,Արթնանում է կյանքը քաղաքում, —Երբ ձայնով աշխույժ ու հնչուն,Քաղաքի բոլոր մասերիցՇչակները գործի են կանչումՊրոլետարներին, —Քաղաքի ծայրերից բոլորՁգվելով երբ շարան-շարանԲանվորները հոծ խմբերովՇտապում են դեպ գործարան, —Ամեն առավոտ ծեգին,Այդ ժամին գորշ, մխերանգ —Ձուլվելով երթին ամենքի —Քաղաքից անցնում են և նրանք:\n\nII\nՔսանըվեց հոգի են նրանք —Եվ խոհուն, մտազբաղ են բոլորը:\n—Առջևից գնում է նա —Երկաթյա Կարմիր Կոմանդորը:\nՔայլերով հաստատ, համաչափ.Հետևում են նրան ընկերները,Ընթանում են քայլերով շտապ,Շտապում են դեպի վիշկաները:\nԱննկատ, ձուլված ամենքին,Քայլում են նրանք դեպի ծովը.Ողջունում են ջրերը դեմից,Համբուրում է հովը:\nՀամբուրում է դեմքերը քամին,Շշնջում է խոսքեր հյուսիսի.Երկաթյա շքախումբ է դա մի —Գնում է զորահանդեսի: \n—\nIII\nՔայլերով հաստատ, համաչափԸնթանում են նրանք խմբովին,Անցնում են բուլվարի միջով,Մոտենում են ծովին:\nԽփում է ծովը ափերին,Երկինքը գորշ է, կապար,Ճոճվում են նավերը սևերիզ`Շղթայով ափին կապած:\nԻսկ հեռուն — ուրիշ նավեր,Կողերով ծանր նստած՝Սահելով գնում են վեր —Դեպի Պարսկաստան...Գնում են դեպի Էնզելի,Գնում են դեպի Իրան:\nՏանում են երկրից ԼենինիՄի հեղուկ ալ-հուրհուրան:\nՆայում են նրանք նավերինԵվ իրենց շրթերով անբառ,Անսահման խինդը դեմքերին`Շշնջում են. — Բարի ճամփա...\nIV\nՏեսնում են ապա հեռևումԵվ ուրիշ նավեր նրանք.Մշուշում նրանց երևում,Արևում են ափեր հուրհուրան:\nՏեսնում են նավեր ծանրակող,Որ ջրերը խորունկ արխած՝Գնում են դեպի Կրասնովոդսկ,Գնում են դեպի Հաշտարխան...Նայում են կարոտով անդուլԱյդ հեռու ափերին նրանք.Մի երգ է այնտեղից թնդում,Խնդալով ողջունում նրանց:\nԴաշտերում անբեր ու ամաՏեսնում են հազար նվաճումԵրկաթե անտառի նմանՍերունդնե՜ր են ելնում ու աճում:\nՀասնում են նրանց ականջինՎիթխարի մուրճերի ձայներ.Շչակնե՛ր են թնդալով կանչում.Աշխատանքն է հնչում այնտեղ:\nԼսում են նրանք այնտեղիցԲյուրավոր ոտքերի դոփյուն.Քրտի՛նք է բարձրանում հանդերից,Մի կուրծք է անդուլ տրոփում:\nՆայում են հրճվանքով անհուն —Ու խնդուն եռանդով ջամբածԿոմանդորը ձեռքով է անում —Ու թեքում են նրանք ճամփան...\nV\nՈւ, կրկին հեռուն նայելով,Քայլերով հաստատ, համաչափ,Անցնում են նրանք Բայիլով,Մտնում են քաղաքը նվաճած...Տարիներ են անցել կորովի,Սուրացել, գնացել անդարձ —Ու ելել է նահանջող ծովիցՄի ամբողջ նո՛ր նավթանտառ:\nՈւր ծովն էր առաջ շառաչումԵփվելով զուր եռանդից —Վիշկաներ են հիմա աճում,Վիշկաներ անծայր, անթիվ:\nԹնդում է երկիրը նվաճած,Շնչում է եռանդ ու կրակ,Անցնում են քայլերով համաչափ,Երկաթե քայլերով նրանք:\nԴեմքերով՝ վառված արևից,Մազութով, մրով ծեփածՎիշկաները կեցած բարևիԱսում են. — Բարև՛, Ստեփան...Աշխատում են, եռում են բոլորը.Մրոտած դեմքեր ու ձեռներ: \n—Հիացած՝ Կարմիր ԿոմանդորըՇշնջում է, — Բարև՛ , ընկերնե՛ր: \n—Ու մտնում են նրանք վիշկաները,Երկաթե քայլերով շրջում.—Դառնում են փոկերն, անիվները,Եռանդի ձայնով շշնջում:\nՇշնջում է Կարմիր ԿոմանդորըՓոկերի աղմուկի միջից —Եվ լսում են, լսում են բոլորըՆրա ձայնը ջինջ ու վճիտ:\n\nVI\nԵվ ասում է նա — Կոմանդորը. —«Տոկացե՛ք, ընկերնե՛ր անգին.Ձեր ամեն մի փորած նավթահորըՄի քա՛յլ է ցանկալի կյանքին:\nԲացվել է հորիզոնը լուսե,Պայքարով ակոսել մի կյանք.Ձեզ համա՛ր գիշերով մի սևԱվազե դաշտերում մենք ընկանք:\nՔսանըվեց էինք մենք, քսանըվեց,Բայց անթի՛վ, անթի՛վ է մեր անունը.Ոչ գնդակը մեզ սպանեցԵվ ո՛չ էլ կսպանե հոգնությունը:\nՔանի կաք, ընկերնե՛ր, քանի կաք,Քանի կա աշխատանքը անդուլ —Մեր երթին — վախճան չկա,Մեր պայծառ գործին — պարտություն:\nՏոկացե՛ք, ընկերնե՛ր, մենք ձեզ հետՏոկացե՛ք, ընկերնե՛ր անգին,Որ անցնենք այս նեղ արահետըԵվ հասնենք ցանկալի կյանքին...»:\n\nVII\nՇշնջում է Կարմիր ԿոմանդորըՓոկերի աղմուկի միջից —Եվ լսում են, լսում են բոլորըՆրա ձայնը ջինջ ու վճիտ:\nՈւ անտես ամենքին, ինչպես ռիթմը,Այնտեղից ելնում են նրանք,Թողնելով սրտերում հուր շռինդ մի,Վառելով անմար մի եռանդ:\nՈւ կրկին, հրճվանքով անհուն,Գլուխը բարձր ու ուղիղ`Կոմանդորը ձեռքով է անումԵվ փոխում են նրանք ուղին:\nՀռնդում է դեմից քամին,Բայց անշեղ քայլերով նրանքԱնցնում են Բալախանի,Մտնում են գործարան ու հանք:\nՇրջում են այդպես ամենուր,Մտնում են գործարան, զավոդ,Դեմքերին իջնում է մուր,Շորերին նստում է նավթի հոտ:\nԵվ մինչև բարձրանում է օրը,Դառնում է թնդացող ցերեկ —Շրջում է Կարմիր Կոմանդորը,Լինում է ամենուրեք:\nՍուլվելով դարձող փոկերին,Աղմըկող ռիթմերի միջիցԽոսում է ընկերներինԻր ձայնով հաստատ ու վճիտ:\nՈւ, ռիթմի նման անտես.Ձուլվելով սրտերին նրանց —Շշնջում է, շնչում է անվերջ,Անդադար ավյուն ու եռանդ:\n\nVIII\nԵվ ապա, երբ դառնում է օրըՇառաչուն, թնդացող ցերեկ —Իրարից բաժանվում են բոլորը,Ցրվում են ամենուրեք:\nՄտազբաղ, գլուխը թեքած,Քայլերի համաչափ զարկով —Ստեփանը դնում էՑեկա, Ջափարիձեն — դեպիՍովնարկոմ:\nԳնում են և մյուս ընկերները,Ամենքին անտես քայլերովԱնցնում են բոլոր փողոցները,Մտնում են հիմնարկները բոլոր:\nՍրտերում անբոց մի կրակ,Պայքարում կոփված խոսքերովԱմենուր շնչում են նրանքԱնդադար եռանդ ու կորով:\nԱշխատանքը անտակ է, մեծ է,Թշնամին անտես ու դժնի —Եվ շրջում են այդպես ՔսանըվեցըՄինչև իրիկունը իջնի:\nՇրջում են անվերջ, շշնջում են,Առօրյա աշխատանքը հսկում,Մինչև իրիկունը իջնում էՈւ վառում կրակներ ոսկուն:\nԵվ իջնում է երբ իրիկունը,Որ հոգնած սրտերին նստի —Քսանըվեցը անխոս հեռանում են,Գնում են հանգստի:\n\nIX\nԵվ ամեն առավոտ, երբ օրըԲարձրանում է՝ հոգսը թևին —Շրջում է Կարմիր ԿոմանդորըՔսանհինգ ընկերներ ետևից:\nՇրջում են բոլոր վիշկաները,Մտնում են գործարան ու հանք —Քսանըվեց կարմիր ընկերնե՛ր են,Քսանըվեց մարտիկներ նրանք:\nՁուլվելով դարձող փոկերին,Աղմըկող ռիթմերի միջիցԽոսում են ընկերներինՁայներով հաստատ ու վճիտ:\nԱսում են նրանք. — Տոկացե՛ք,Տոկացե՛ք, ընկերնե՛ր անգին,Վառվել է հորիզոնը լուսե,Առավոտը ցանկալի կյանքի:\nՔանի կաք, ընկերնե՛ր, քանի կաք,Քանի կա աշխատանքը անդուլ —Մեր երթին — վախճան չկա,Մեր պայծառ գործին — պարտություն…\nԽՄԲԱՊԵՏ ՇԱՎԱՐՇԸ\nI\nՓողոցում լռություն էր ու թանձր խավար,Առավոտը մոտ էր, բայց դեռ չէր բացվում —Իսկ հյուրանոցում խմբապետ ՇավարշըԽմում էր, խմում էր ու մուժով լցվում:\nԽմբապետ Շավարշը: \n— Մի հաղթ տղամարդ:\nԵրեսին՝ վերից վար՝ դաշույնի հարված.Այդ հարվածն համարում էր իր դեմքի զարդը`Մանավանդ, երբ դժգոհ էր ու մի քիչ հարբած:\nԱյդ հարվածն — ու բեղերը: \n— Դեղին ոլորած,Երկու խուրձ հրեղեն, երկու առու,Որ, ծանր, իջնելով կզակի վրա —Նրան տալիս էին «քաջի» համարում:\nԵվ մռայլ աչքերը բիբերում արյուն,Եվ խիտ հոնքերի գերանդին...Նա իրեն համարում էր — անհաղթ արու,Որպես հրաշք՝ ելած հայ ցեղի արգանդից:\nՇավարշը խմում էր: \n— Լուռ, մռայլ բազմած,Սեղանի գլուխը, որպես ամպ՝ ծանր.Եվ ամեն մի բաժակը քամածՆրան դարձնում էր ավելի համր:\nՄենակ չէր Շավարշը: \n— Նրա հետ նստածՆրա քաջ խոխեքը, իր խմբի տղերքը՝Իրենց խմբապետի հռչակին վստահ՝Անվերջ խմում էին — ու հոսում էր երգը:\nԻգդիրցի Եգորը, Ղարսեցի Հարոն,Մշեցի Թաթիկը ու Սաքոն Ղաչաղ,Որոնցից վախենում էր անգամ ինքը — Դրոն,Որ իրենց կանչել էր առավոտը վաղ:\nՆա նրանց կանչել էր առավոտ վեցին,Շավարշին կարգադրել էր, որ բերի իր խումբը.Գիտեին, որ ուզում է ուղարկի գործի, —Եվ ահա Շավարշը մինչև այդ — խմում էր:\nՇավարշը մռայլ էր: \nՄի մթին կասկածՕձի պես կրծում էր նրա սիրտը.Սեղանի գլուխը մութ, մռայլ բազմածԱնդադար խմում էր ու հայացքը — բիրտ էր:\nԿանչել է Դրոն առավոտ վեցին, —Մտածում էր Շավարշը, — բայց ինչու է կանչելԱսաց՝ ղրկելու է կարևոր գործի —Եվ թողեց, որ կասկածը մինչև լույս տանջեԵվ ուտի իր սիրտը: \n— Ինչո՞ւ չասաց,Թե այդ ի՞նչ գործի է ուղարկում նա.Ուղեղում վխտում էր կասկած հազար.Մտածում էր՝ գնա՞, թե չգնա:\nՈ՞վ գիտե Դրոյին: \nԱյո: \nՈ՞վ գիտե:\nԿարող է սարքել հազար դավ: \nԴրոն:\nԴժվար է կռվել հետը:\nՉուզեց խաթրով անի — կանի զոռով:\nԿհանի իր վրեժը: \n— Երեկ չէ՞ր միթե,Որ Շավարշն սպառնաց շտաբը քանդել:\nԻնչո՞ւ: \n— ՈրովհետևՌուսահայ սպաներն են իշխում այնտեղ:\nՌսացած սպաները: \n—Օսլայած տղերք,Ձեռքերին ձեռնոցներ, դեմքերին՝ պուդրա:\nՈ՛չ զենք են տեսել, ո՛չ կռիվ: \n— ՄերկԱղջիկներ են միայն տեսել դրանք..Եվ դրանք ահա, այդ լակոտները,Որոնց ինքը կարող է տանել բաղանիք —Ուզում են, որ խմբապետներըԻրենց ձեռքին դառնան կույր խաղալիք:\nՈւզում են տիրանան երկրին, բանակին,Հաստատեն ռսացած մի իշխանություն.Բայց ոնց նա կռանա դրանց տակին.Կնի՞կ է ինքը, թե կատու...Իսկ Դրոն, իգդիրցի այդ խմբապետը,Որ եղել է հերոս, անվախ տեռորիստԴրոն — նրանց հետ էԵվ ուզում է դառնա մինիստր:\nՌազմական մինիստր: \n— Լա՛վ Լա՛վ:\nՀետո՞: \nԻ՞նչ պիտի անի հետո նա:\nԴե, որ մինիստր դառավ —Կարող է բոլորին տա գետնովը:\nԿարող է հավարի իգդիրցիներին,Բռնոտի բոլորին, զինաթափի,Սպանի, ջանդակները շներին քցի,Որ ծաղկի իր շտաբը...Խռնվեցին մտքերը Շավարշի գլխում.Գլուխը ծանրացավ, լցրեց ու խմեց:\nՍրտում մռմռացող կասկածը խուլԴառնում էր հետզհետե մեծ:\nԴե, Դրոն — թագավոր է: \n— Դեռ երեկ էրՍպանեց իր տղերքից երկուսին,Որովհետև այդ տղերքըՀարբած՝ թքել էին մեկի երեսին:\nԿառքից իջեցրել էին ու դեմքին թքել.Հետո դուրս էր եկել, որ մինիստր է...Դե, տղերքը — հարբած են եղել.Հարբածին — էլ ի՞նչ մինիստր:\nԹքել էին դեմքին ու նստել նրա կառքը,Մինիստրի կառքը, — վա՛յ, հարամզադե՛ք..Բայց հո չկործանվե՛ց աշխարքը.Մինիստրը աշխա՞րք էր ազատել...Իհարկե, սխալ էր: \nԻհարկե, ԴրոնՎարվել էր անվայել, վարվել էր տմարդի.Խաբելով կանչել էր նրանց միլիցիատուն —Այդպես չի վարվի տղամարդը:\nԽաբելով կանչել էր, թե կների.Տղերքն էլ եկել էին, — և ահա միամիտՆրանց հանել էին կամերիցՈւ կռնակից խփել... \nՄիայն միԻնչ-որ հարբած մարդու ներկայությամբ...Սուս ու փուս: \nԳաղտագողի: \nԱնձեն:\nՈ՞վ գիտե Դրոյին... \nԻնչքա՛ն է նաԱյդպես գաղտագողի հնձել...Մեկը — Թևիկն էր, Եգորի եղբայրը.Եգորը Դրոյին կների՞: \n— Ոչ: \n—Ահա նստել իր մոտ — խմում է անդադարՈւ հարբած՝ համբուրում է ընկերոջըՂարսեցի Հարոյին: \n— Լա՛վ: \nԼա՛վ:\nԵգորը իր մարդն է այսուհետև:\nԵղբոր պես լինելու է մոտիկ, հալալ.Նույնիսկ կռվեն եթե:\nԱ՛յ քեզ մինիստր... \nԱ՛յ քեզ Դրո:\nԱ՛յ քեզ խմբապետ քաջ...Ձեռքը խփեց սեղանին Շավարշը —Հողը դողաց:\nԽփեց ու խմեց: \nՆորից խմեց: \nՄռայլ:\nՈւ ոչ մի բառ չասաց: \nԳլուխըԾանր՝ դրեց կրկին իր բռունցքի վրա.Այդպես անշարժ — մնաց: \nԻսկ շուրջը աղմուկ էր:\nԵրգում էր Ղաչաղը: \n— Բայաթի՞ էր, թե երգ:\nԹուրքերեն, որ լսել էր Շավարշը. — ե՞րբ:\nԳլխում ծանրացել էր մի թանձր մեգ.Սրտում խլրտում էր կասկածը դեռ:\nՈւզում էր բարձրանա, թքի հացին,Իրենց կերած հացին, շուռ տա սեղանը: \n—Արդեն մոտենում էր լուսաբացը.Իսկ նա դեռ տատանվում էր. չգիտեր,Թե կատարի՛ արդյոք Դրոյի հրամանը:\nՈւզում էր տասնոցը հանի, կրակի,Բայց իրեն զսպում էր. մտածում էր:\nՎերջապես տղամարդի վարտիք է հագին,Երակներում — արյուն է, և ոչ թե — մածուն էԴե, Դրոն թագավոր է: \n— Ու թո՛ղ լինի:\nԲայց հո չի կարող այդ մարդըԻնչ ուզենա — անի. —Բա իրա՛ — Շավարշի՞ — աշիրա՞թը:\nԻր հետ է աշիրաթը: \n— Շավարշը հիշեց.Ուղեղում բացվեց լայնանիստ —Ալագյազը... դուման... անաստղ գիշեր...Շների ոռնոց անհանգիստ...Անցնում են գյուղերից: \nԱռջևից — տավարը`Հայկական, թուրքական գյուղերից քշած:\nԳյուղերում — ընկել է հավարը.Լաչա՞կ էր էդ գյուղերի գլխին քաշած...Ճռճռում են սայլերը, ձիերը դոփում:\nՍայլերին — երեխեք, կնանիք. բեռ...Դումանը շոյող է, ինչպես զեփյուռ,Ձիերի դոփյունը, ինչպես երգ...Առջևից — տավարը, հետևից — աշիրաթը`Շավարշի աշիրաթը. — խնուսցիներ,Որոնց տեղահան էր արել —Պատերազմի թաթը —Ու աշխարհում ցրել:\nՇատերը՝ կորցրած տուն, տեղ,Ընտանիք, երեխեք, հայր, մայր, —Այժմ պատրաստ էին ամեն ինչ քանդելՄի լավ ձիու, կամ մի բեռ ալյուրի համար:\nՈվ էլ հանդիպեր, ումն էլ լիներ.Ռսի, թուրքի, հայի — միևնույն չէ՞:\nՄիայն թե քաղցից չոռնար կինը —Միայն թե երեխեն շունչը չփչեր:\nԽնուսից — Ալաշկերտ: \nՀետո Ղարս:\nՑուրտ, մերկ, սով, տիֆ:\nԻնչքա՛ն, ինչքա՛ն մեռան,Քաղցից, կամ ետ չեկան ֆրոնտից:\nԱմբողջ ճանապարհը — դիակներ, մահ:\nՈվ որ մնաց` մնաց: \nՀասան վերջապեսԱյն ռսի երկիրը, որի համարԱյնքան արյուն էին իրենք թափել...Հասան: \nԹափվեցին կիսամերկ:\nԵվ ի՞նչ. Մնացին երկնքի տակ բաց,Ցուրտը հետևից, քաղցն առջևից —Ոչ օգնություն, ոչ բան:\n«Ռուսահայ եղբայրներր»... հա՛ — հա՛...Ընդունեցին — թուրքից էլ վատ, այո՛.«Ռուսահայ եղբայրնե՜րը»... «Հայրենիք». «Հայր»Կուշտ, ականջները դինջ, ապահով:\nԲայց ինչո՞ւ ընդունեցին այդքան վա՛տ, վա՛տ,Օտարի, թշնամու, գրողի պես.Դե, հայեր են լիրբ, մուխաննաթ, —Մտածում էր Շավարշը — հայեր են գեշ,Այլասերված հայեր, ռսացած. — ոչԿովի երես տեսած, ոչ կռվի ահ.Եվ դա չէ՛ր պատճառը, որՈչխարների նման սարսափահար,Նրանք փախան ֆրոնտից, տվին Էրզրումը,Հետո Ղարսն, Ալեքպոլը... վա՛յ ձեզ, հայե՛ր...Շավարշի գլուխը մտքերից եռում էր.Շավարշը դառը ծիծաղեց.Խմեց. ու հոսեցին կրկին մտքերը —Իրարից ավելի պղտոր ու ծանր, —Իսկ Ղաչաղը երգում էր, դեռ երգում էր,Հոսում էր դառնությունը համր...Եվ հանկարծ Շավարշը — այնքա՛ն պարզ —Կարծես դեմը լիներ, կարծես կենդանի —Հիշեց. — առավոտը բացվում էր, թարմ, —Շրջապատել էին թուրքական Թալինը:\nԵրեք օր էր արդեն — կռվում էին.Շրջապատել էին գյուղը չորս կողմից խիտ.Մարմանդ լուսաբաց էր, երբԳյուղը զարթնեց հանկարծ թանձր ծխից. —Շավարշի տղերքը գիշերըՎառել էին գյուղը մի ծերից — ու հիմաՉորս կողմից խուժեցին նրանք ներս՝Փռելով իրենց շուրջը ահ, մա՛հ, մա՛հ:\nԱղմուկ, ճիչ, լաց, սմբակների շռինդ.Ինքը, նստած սև ձին, ձեռին մաուզեր,Փափախը թեք դրած, մի ձեռով պինդԳրկած ձիու բաշը՝ արշավում էր...Եվ հանկարծ... ծառս եղավ Շավարշի ձին. ի՞նչ:\nԻ՞նչ զարմանալի հրաշք, Շավա՛րշ...Դիմացից դուրս թռավ մի հրեշտակ, չէ՛, կի՛ն.Ձին սանձեց Շավարշը — ու մնաց:\nՋաննաթի փերի էր, կին չէ՛ր, չէ՛Չէր տեսել Շավարշը այդպիսի կին.Սարսափած աչքերով կինը նայեց շուրջը —Աչքերը սև էին, սև ու ջինջ:\nՍև մազերը թափված ուսերին, կուրծքը բաց,Ալաբաստրե, ճերմակ ձյուների նմանՇողշողում էր կուրծքը, ինչպես լուսաբացինԱլագյազը, երբ ցնդում է դումանը:\nՇավարշը սանձել էր ձին, քարացել.Ազդեցիկ էր տեսքը` հագիԿաշվե սև զգեստը, ձին տակի,Որ սարսափահար ծառացել`Խփում էր մի ոտքը հողին, վրնջում էր,Աչքերից թափում էր բոց, շանթ, ադամանդ, ծուխ, —Շավարշը լսում էր իր ձիու վրնջյունըԵվ ուռչում էր կուրծքը, ուռչո՛ւմ, ուռչո՛ւմ, ուռլո՛ւմ...Տեսարանը շքեղ էր. ինքը — զարհուրելի,Ծառացած կնոջ առջև, ինչպես սուրբ Գևորգ.Ու կնոջ աչքերը սարսափով լի,Աչքերը, որպես գիշեր: \nՈւ թվում էր — ցնորք է:\nՄի վայրկյան էր միայն, որ տևեցԵրկար, ինչպես դարը: \n— Շավարշը մի պահ միայնՈւզում էր բաց թողնել ձին հետևից,Վախենալով, որ կինը կանէանա,Կտեսլանա հանկարծ, կցնդի,Կդառնա գարնանային մշուշ, ամպ, ցող —Ու կմնա լոկ ինքը ու ձին՝Գյուղամիջին ահից խրխնջացող. —Բայց պատահեց հանկարծ զարմանալի.Զարմանալի մի բան.-Կինը, հևիհև,Ինչպես ճերմակ փրփուր, ճերմակ ալիք —Փլվեց, փռվեց Շավարշի նժույգի առջևը. —«Կուրբա՛ն», — կանչեց կինը. — «կուրբան սյանի,Սյա՛ն մյանըմ իգիթըմ, սյա՛ն մյանի ալ.Մյան սյավարըմ սյանի, իգիթ էրմյանի» —Ձայնը՝ աղբրի՛ նման, աղբրի՛ նման զուլալ...Ի՞նչ էր, ի՞նչ էր. Ի՞նչ էր– ցնո՞րք էր, զառանցա՞նք, տե՞նդ.(Քրտինքի մեջ կորած ձինԼիզում էր թաց լնդերքըԵվ հազիվ էր դիմանում սանձին) —Երբ դիմացից հանկարծ, դիմացի խրճիթիցԴուրս թռավ մի զինվոր ձեռքին դաշույն, —Հետո հիշում է Շավարշը մի զարհուրելի ճիչ.Հետո մշո՛ւշ, մշո՛ւշ, մշո՛ւշ...— Չե՛մ տա, — գոռաց զինվորը, — չեմ տա, Շավարշ, իմն է. —Իմ ձեռքերից փախավ շան քածը...Վրա պրծավ մռայլ, — ու շողշողաց դաշույնը,Ու Շավարշին թվաց, թե հարբած է: \n—Ու հիշում է Շավարշը — Կինը՝ վերքը կողքին՝Թավալվում է իր կարմիր արյան մեջ — և —Իր մաուզերի շո՛ղքը, իր մաուզերի շո՛ղքը,Ու զինվորի դիակը — իր ձիու սմբակների առջև.... . . . . . . . . . . . . . . . . .Այն ի՞նչ էր, ի՞նչ էր, ի՞նչ էր, ցնո՞րք էր, զառանցա՞նք, տե՞նդ.Խենթի պես, նրանց դիակների վրայով, քշեց իր ձին,Այրեց, ջարդեց, թափեց, քանդեց, քանդեց,Գյուղը դաշտ դարձրեց կարմիր հնձի:\nԿոտորեց, չհարցրեց ծեր, կին, աղջիկ, մանուկ, —Մինչև ուշ գիշեր, մինչև ուշ գիշեր ասպատակեց.Հետո լուսինը կարծես արյան մեջ էր լողանում,Իսկ գյուղը դիակ էր կարծես՝ կապված իր ձիու ասպանդակից:\nՈւղեղում մշուշ էր — կարմիր, ալ, արյունարբու,Ուղեղում թուրք կնոջ մարմինը վառվում էր, որպես վերք.Հետո հարբեց Շավարշը, գայլը արյունով է հարբում,Իսկ Շավարշը — մի գայլ էր, որ կորցրել էր մի էգ —Մի սպիտակ, մի մաքուր, մի հրաշալի.... . . . . . . . . . . . . . ՇավարշըԲռունցքը խփեց սեղանին, խմեց, և երբՍրբեց բեղերը բռունցքով — հիշեց իր ձիու բաշը,Իսկ Ղաչաղը երգում էր դեռ:\n\nII\nԱրդեն փողոցում ցրվում էր խավարը,Մոտենում էր առավոտը, պղտոր բացվում, —Իսկ խմբապետ ՇավարշըԴեռ խմում էր, խմում էր ու մուժով լցվում:\nՏղերքն հարբել էին: \n— Թաթիկը՝Սիրեկանի նման գրկած Հարոյին՝Համբուրում էր նրան հարյուրապատիկ —Իսկ Եգորը հայհոյում էր Դրոյին:\nՇավարշը մտածում էր: \n— Մտքերի թելը,Որ այնպես տարածվել էր Ղաչաղի երգից`Թողնելով հիշողության, անցյալի ելը`Դրոյի շուրջը ոլորվեց կրկին:\nԱրդեն բացվում էր առավոտը. — արդենԲաց-կարմիր թանաքի նման Երևանի վրաԹափվում էր հորանջող ու մգլած այգը —Եվ Եգորի հայհոյանքն էր ողջունում նրան,Միայն այդ հայհոյանքը: \n— Քաղաքում դեռՄարդիկ քնած էին ծանր, տագնապալի քնով,Եվ բացվող առավոտը անտանելի մի բեռ էր,Որ իջնում էր կրկին իր անմխիթար հունով.—Քաղաքը դեռ քնած էր լուռ, համր, ծանր,Ներքևը միայն, հյուրանոցի առջևը, փողոցումԿանացի՞, մանկակա՞ն, թե՞ պառավային մի ձայնՎնգստալով օդն էր սղոցում. —Շավարշը մտածում էր. հարկավոր էր իսկույն որոշելՀարկավոր էր գնալ, կամ չգնալ, մնում էրՄի-երկու ժամ միայն: \n— Եվ նա որոշեց.—Նա կգնա, բայց մենակ, խումբը՝Կազմ, պատրաստ կսպասի քաղաքից դուրս,Փարաքարի մոտի այգիներում, հետո —Հետո հայտնի կանի: \n— Զինվորներից լոկ չորսըԿգնան իր հետ առավոտուն. —Եգորը, Ղաչաղը, Թաթիկը, Հարոն. —Հենց սրանք — բավական են կարող է՝Թող հարձակվի Դրոն.—Բայց ո՞վ է... նրա ձեռքը... պահողը...Կարող է բանտարկի: \nԿարող է հանկարծՍպանի տղերքից սրան, կամ նրան:\nՈլորեց Շավարշը իր պղտոր հայացքըՀիշեց արյունոտ այն տեսարանըՄիլիցիատան բակում, ավազին,Իրար կողքի ընկած — երկու դիակ.Իգդիրցի Թևիկը և Աղասին՝Լուռ, արնաշաղախ. միայնԾոծրակների վրա — փոքրիկ վերքեր.Խփված էր կռնակից... \nԱյդպե՛ս: \n—Դեպի մաուզերը տարավՇավարշը իր ձեռքը.Արյունը գլուխը խփեց —Հարբեց...Դա ո՛չ թե քամին է փողոցում շաչում,Եվ ոչ էլ հրթիռը հրդեհում խավարը, —Իր խմբի տղերանց հետ դա հյուրանոցումԽմում, աղմկում է խմբապետ Շավարշը:\nԱյդ նա էր, որ տարավ ձեռքը մաուզերին,Հանեց, քաշեց. — և վաղ առավոտվա մեջՉարագուշակ, դաժան երգեց մաուզերըԱրյան, մուժի, մահի, ասպատակի երգ...Հետո ձայնակցեցին նրան մյուսները՝Եգորը, Թաթիկը, Ղաչաղ Սաքոն, —Իսկ քաղաքը, սմքած, դեռ քնել էրՈւ զառանցում էր մաուզերի կրակոց:\nԻնչպես տիֆով հիվանդի զառանցանքում հրե,Նախճիրի պես բացվող առավոտվա ֆոնինԳծելով տագնապի հնչնագրեր —Երգում էր մաուզերի սիմֆոնին:\nԿրակում էին տղերքը — բայց պատուհանից.Իրար կողքի կանգնած, հայացքները դեպի լուսաբացը.Համազարկը թռչում էր տանիքից — տանիք,Առավոտվա միջով, որ նրանց պես հարբած էր:\nՊղտոր առավոտվա միջով, առավոտվա մեգին,Քաղաքի վրայով, որ զառանցում էր, —Սավառնում էր խմբապետ Շավարշի հոգին,Հարբած, մռայլ, դաժան, ինչպես ձյունը,Որ բուք դարձած՝ խեղդում է տրորում,Դարձնում աշխարհը, կյանքը, ամեն ինչ — տենդ.Կրակում էր խումբը ու նայում հեռուն՝ աչքերումԱրյան, մեգի, մահի, տագնապի նախճիրներ...Շուռ եկավ հետո Շավարշը, մաուզերը ձեռին —— Գնա՛նք, — գոռաց տղերքին, — ու պրծավ դուրս.Խռպոտ` հորդեց կոկորդից քրքիջը:\nՀետո — հայհոյանքը. հետո —— Եգո՛ր, — կանչեց, — լսո՞ւմ ես. մեզ Դրոն ուզել է,Զղջում է ուղարկի երկինք՝ եղբայրներիդ քով...Ու կրկին շառաչեց Շավարշի Մաուզերը —Ասպատակի, մահի, արյան երգով:\nԱհռելի էր Շավարշը, ձեռքին մաուզերՕրորվելով, գնում էր մեգի միջից.Հետևից — իր տղերքը, բոլորի ձեռքին — զենք,Բոլորն էլ — իր նման հարբած: \n— ԱռաջիցՔայլում էր, որպես սպառնալիք, ինքը, կողքեկողքԸնկնեյով — գնում էր. այրում էր սիրտը տապը.Հետո բռնեց նրան մի խեղդող դող.Գլուխը շուռ եկավ, սիրտը թափեց —Հենց այնտեղ, փողոցի մայթերին: \n— ՏղերքըԲռնել էին նրան: \n— Փողոցում,Ու դադարել էր արդեն մաուզերների երգը —Մի ծանր խռպոց էր միայն օդը սղոցում: \n—Մեկը, մոտիկ ընկած, մեռնում էր երևի.Կի՞ն էր, տղամա՞րդ էր, երեխա՞, — անհայտ էր,Ո՞ւմ ինչ, թե նաիրյան ծագող արևինԽռպոցով էր դիմավորում այդ մարդը:\n— Հանգստացավ Շավարշը: \n— Եվ երբ,Բեղերը սրբելով, անցավ առաջ երկուԶառանցանքի նման երեխաներ,Աչքերով ամեհի, ահարկու —Ինչպես շները սովամահ, դաշտում դեգերող,Հղի կանանց նման փորներն ուռած,Մագիլների նման ձեռքերովՀարձակվեցին Շավարշի փսխածի վրա —Եվ սկսեցին լափել ագահաբար` ընկածԵրեսնիվայր մայթին, ինչպես շներ, —Ու նրանց աչքերում պսպղում էր քաղցը՝Անասնական, անեզրական, անեզր.... . . . . . . . . . . . . . . . . . . . . . . . . . . . .Գնում էր փողոցով խմբապետ Շավարշը,Հետևից — տղերքը, իր նման հարբած:\nԱրդեն արթնանում էր զառանցող քաղաքը,Արդեն առավոտ էր դառնում լուսաբացը:\nՏներից ելնելով հետզհետե՝ մարդիկԱնխոս գնում էին՝ դեմքերին հոգս: \n—Անցնում էր Շավարշը, իր խմբով, մայթից,Տարածում էր շուրջը զարհուրանք, դող:\nԵվ հանկարծ– կրկին նա քաշեց մաուզերը,Առաջին հանդիպած մարդուն հրամայեցԴեպի պա՛տը ռեխդ, դե շո՛ւռ տուր երեսդ,Տեսնո՞ւմ ես՝ անցնում են մայթից– ահա ե՛ս: \n—Շավա՛րշն է անցնողը: \n— Տղերքը զվարթՀռհռացին բարձր, հայհոյեց Հարոն, —Ու շուռ եկավ մարդը, նայեց դեպի պատը,Եվ անցավ Շավարշը հայացքը արյուն:\nԵվ հետո — ինչքան նա հանդիպեց մարդու`Բոլորին հրամայեց նայել պատին.Բոլորի դեմքերին նա վախ էր կարդումԵվ դա համարում էր — բարձր պատիվ,Եվ այդ պատճառով էլ — չափազանց հպարտ էր:\nՄի ամբողջ փողոց նա այդպես անցավ,Մինչև հանդիպեց մի մարդու,Որ երեսը շրջել չկամեցավ…— Երե՛սդ, — գոռաց Շավարշը, — դեպի պատը,Թե չէ ռեխ-մռեխդ հիմի կջարդեմ... —Բայց այդ զարմանալի մարդըՄաուզերը քաշեց — ու կանգնեց նրա դեմ:\nՇավարշը շվարեց, երա՞զ էր, տենդ, —Ուզեց մաուզերի բլթակը քաշի,Երբ հանկարծ հետևից մի ծանր ձեռքԲռունցքով խփեց Շավարշին:\nՇավարշը օրորվեց, ընկավ մայթին.Փողոցը երերաց, աչքերում, մթնեց.Ու թվաց Շավարշին, թե այդ մարդըՔաշեց իր ուղեղում երկաթե պատնեշ...Չլսեց էլ Շավարշը իր խմբի տղերանցՄաուզերների ձայնը և չզգաց անգամ,Թե ինչպես Եգորը հանկարծՔարի պես ծանրածանր — իր վրա ընկավ:\nՉտեսավ Շավարշը և այն, թե հետոԻր խմբի մնացորդը ոնց նահանջեց.Լոկ թվում էր նրան, թե մեկը երկաթովԱյրում է իր ականջը:\nԵվ տանը միայն, երբ աչքերը բացեց,Ուշքի եկավ մի քիչ — հասկացավ, որ այդ մարդըՈրին հանդիպել էր — եղել է իր մեծԽաչեղբայր — խմբապետ Սմբատը:\n. . . . . . . . . . . . . . . . . . . . . . . . . . .. .. . . . . . . . . . . . . . . . . . . . . . . . . . .. .\nԶԱՆԱԶԱՆ\nԲԱՆԱՍՏԵՂԾՈՒԹՅՈՒՆՆԵՐ\nՔԱՄԻՆ\nՔամին,Աշնան քամինԹռցնում է դեղին նժույգները իրա:\n\nԻնչ-որ մի տեղ հիմաՀավաքել է ի միՈւ փչում է աշնան հոգեվարքի ժամինԻր ահռելի հոգին մի վիթխարի բերան:\nՔամին,Աշնան քամինՀռնդում է հիմա.Փոշու հսկա դեզեր փախցընում են իրարՍարսափահար դարձած նախիրների նման:\n\nՔամին,Աշնան քամին...Քաղաքը գորշ ու մութ:\nԱմեն անցորդ դեղին զառանցանք էՀիմի՛,Որ իրիկվա մեգին երազվել է քամուն:\n\nՓողոցները երկար,Ու ձանձրալի, աշնան անձրևների նման,\nՓողոցները, որ կան,Փողոցների ներկան,Փողոցները՝ դաժա՛ն, անհրապույր, չարկամ,—Որքա՛ն, որքա՛ն, որքա՛ն ահավոր են հիմա:\n\nՔամին,Աշնան քամինՄոլորվել է այստեղ.Մահվան սարսուռ առած վիրավոր է նա մի:\nՈւ կարող է հիմա ամե՛ն արգելք քանդելՔամին,Աշնան քամին...\n\n\n\n\n\nՀռնդում է,Փնչում,Ահեղացունց ցնցում ցուցանակները չոր.Զրնգում են ահից պատուհաններն հնչուն,Ու թռչում է քամին, — երկարաթև թռչուն, —Զարհուրելի, զազիր փողոցների միջով...\nԽելապտույտ, անմարդ փողոցներում կորած,Զարհուրելի ոխով ու զայրույթով իրա,Որպես ոսոխ տեսած մի վիթխարի հովազ,Հայացքներում՝ փոշի և արնամուժ ավազ, —Քամին, աշնան քամին հարձակվում է ահաԱնօգնական կքած բուլվարների վրա:\n\nՕ՛, բուլվարի հիվանդ ծառերը որբ ու խենթ,Ցնցոտիներ հագած պառավների նման, —Ծվատում են նրանք դեղին մազերն իրենց,Գլուխները ցնցում ու մորմոքում հիմա:\n\nԾառերը ծե՛ր, հիվա՛նդ,Ծառերը ծուռ ու չոր,Մուրացկանի նման ծառերը խեղճ ու մերկ.Քամին ծեծում է ծեր գլուխները նրանցՈւ ճչում է մահվան չարագուշակ ճչով. —Երբե՛ք,Երբե՛ք,Երբե՛ք...\nՕ, գթացե՛ք հիմա.Այդ ծառերին՝ խաչված բուլվարներին ամա,Օ, փրկեցե՛ք նրանց հարվածներից քամու,Որ բերում է նրանց մահվան մորմոք ու մահ:\n\nՕ, գթացե՛ք հիմա.Լսե՛ք, լսե՛ք, լսե՛ք. —Այս ահռելի, դաժան, հոգեվարքի ժամին՝Պիտի դառնա, որ ձեր հոգինե՛րը խուժե —Քամին,Աշնան քամին...\nՄՈՍԿՈՎՅԱՆ ՏՐԻՈԼԵՏՆԵՐ\nԿարտոշկա, պրիմուս ու ձմեռԱնսենյակ, անկոպեկ, անկոնյակ —Ամեն օր, ամեն ժամանակ —Կարտոշկա, պրիմուս ու ձմեռ:\nԲայց ինչքա՜ն ենք կոնյակ խմելՈւ փոխել սենյակ ու սենյակ —Ու տարել պրիմուս ու ձմեռԱնսենյակ, անկոպեկ, անկոնյակ...\n(Հիշո՞ւմ ես կոնյակը Սահակի,Հիշո՞ւմ ես՝ Արփիկը, Անաի՛դան...Նայես էլ Արփիկը, ԱնահիտըՀիշո՞ւմ են կոնյակը Սահակի:\nԱնհամ էր փոխինձն ահագինԵփել էր մեր լավ Անահիտը...Հիշում ես կոնյակը ՍահակիՀիշում ես — Արփիկը, Անաի՛դան —\n1912. 15. 1. Մոսկով\n(Ես այն չեմ այլևս., այն չեմ,Նաիրյան միամիտ այն պոետը,Որ ուզում էր երգերով թռչելԵվ անցնել այս նեղ արահետը:\n\nԵս եկա խավար այն ափից,Եվ բացվեց երբ խնդուն առավոտը —Իմ հոգին ահով տագնապեց —Եվ անհուն էր այդ նոր իմ կարոտը:\n\nԵս տեսա աշխարհը նորացած,Եվ աշխարհը այդ — հարազատ էր,Եվ երգով իմ — այնքան հրացայտ —Ես անցա անցյալի բարիկադը:\n\nՈւզեցի ես երգով զինակցելԵվ երգով նույնանալ նրանց,Որ օրերը այս հողմածեծԳրոհել են անցյալի վրա:\n\nԵվ թվում էր, թվում էր ինձ միշտ,Թե որքան բարձր կանչեմ —Այնքան շո՛ւտ կդառնամ ուրիշ,Եվ ուղիս կդառնա անշեղ:\n\nԵս այն չեմ այլևս, այն չեմ —Եվ դժվար է հավատալ այլևս,Որ եթե բարձր կանչեմԿցոլա ցանկալի այն արևը:\n\nԵս այլևս չեմ հավատումԵրգերի շառաչուն շոգին —Դրանից է, որ երգս հատու —Դարձել է այնպես անհոգի:\nԵվ գիտեմ ես հիմա, որ համառ է,Առօրյա աշխատանք է անդուլԱյն ամենը, որ վարար, հողմավար էր,Որ գալու էր երգով ու խանդով...\n1926. X. Երևան\nՍԻՐԵԼԻ ԱԼԵՔՍԱՆԴՐ\nՖԵՈԴՈՐՈՎԻՉԻՆ\n(Խոսք հիշատակի)\nՎազում է կյանքը, գնում առաջ,Այնքան արա՛գ է տեմպը կյանքի —Եվ օրերում այս հողմահալածՉկա դադար ու չկա հանգիստ:\nԱմեն մի օրը հիմա մի դար,Ամեն վայրկյանը՝ տարի անդուլ —ՈԼ հեռանում է անցյալը հարԴեպի չեղած մի, մթին անդունդ:\nԵվ օրերում այս արագընթաց,Երբ մենք վայրկյան մի նայում ենք հետՏեսնում ենք դե՛մքը ձեր միայն պարզԵվ ձեր գործերը այնքան վե՛հ:\nՄի ակնթարթ լոկ կարող ենք մենքՏալ հարգանքի ու հիշատակի —Բայց խոխոջում է արյունը ձերԵրակներում մեր հա՛ր հանգիստ:\nԱնվերջ եռում է ջղերում մերՁեր հուր եռանդը, կորովն անդուլ —Ու հեռանում է անցյալը ծերԴեպի չեղած մի, մթին անդունդ:\nԲայց վայրկյանին այս, տարին մի պահ,Երբ մենք տրվում ենք հիշատակի՝Կանգնում է դեմքը ձեր հեռակաՄեր աչքերի դեմ այնպե՛ս հանգիստ:\nԱհա ելնում է, կանգնում մեր դեմՁեր դեմքը. — պահ մի — և ահա դուքԲրոնզյա դեմքով ձեր, ճակատով վե՛հ.Եվ ձեր աչքերը ահա խնդուն...Եվ պահերին այս հիշում ենք մենքՅուրաքանչյուրս միայն մի պահ —Ձեր շարժումները, խորքերը ձեր,Ձեր մարդկայինը, ձեր առօրյան...Այսպե՛ս է կյանքը. — օրեր անթիվՈւ տարիներ բյուր — գործի՛ն, երթի՛նՈւ պա՛հ մի, պա՛հ մի միայն ինտիմԲարեկամին այն, անցած մարդին:\nՈւ հար եռում է ջղերում մերՁեր հուր եռանդը, կորովն անդուլ —Ու հեռանում է անցյալը ծերԴեպի չեղած մի, մթին անդունդ:\n\n1927 Թիֆլիս\nԱ-ԻնՄթնաձորումՄութն է ծորումՕճորքից. —Նա չի արդյոքՏալիս մորմոքՔո երգին. —Այնտեղ դեռ կա՛նՄռայլ խութեր ու հերկեր, —Բայց այնտեղից, որ դուրս եկար —Պայծառ երգեր դու կերգես: \n—\nԱՐՓԻԿԻ ՀԻՇԱՏԱԿԻՆ\nԻմ սիրելի,Եմ բարեկա՛մ,Դու գնացիր,Իսկ ես դեռ կամ,—Ապրում եմ դեռ,Ինչպես առաջ`Սրտով անհագՈւ անհանգիստ —Ու աչքերիդՓայլը սառածԼույս է տալիսՀիմա կյանքիս: \n—\n(Աշուն է նստել սեղանիս՝ ճակատին թորշոմած վարդեր, —Թախիծը թվում է սպեղանի, խնդությունը թույն է արդեն:\n\nՕ, երազն այս, երազն այս պատիր, այս ցնորքը մի՛շտ գրավիչ. —Բայց դժվար թե նա ազատի քեզ գերող անդուռ այս ցավից…\nՍեղանիդ նկարն այդ գունատ, սեղանիդ վարդերն այդ դեղին —Ու հուշերն, հուշերն այդ թունոտ, — ու չկա ոչ մի ուղի...\nՆա գնաց, անդարձ այդ ցնորքը, այդ ուրուն քո մտերիմ, —Բայց իր մութ շիրիմի խորքից դեռ երկա՛ր քեզ կգերի...\nԿգերի ու քեզ կասի, որ գնա՛ց կյանքը արդեն, —Աշունն է նստել սեղանիդ՝ ճակատին թորշոմած վարդեր...\n1928-19 — V\nՕՐ. X-ԻՆ.Ես արդեն անցել եմ ճանապարհըԵրկրային բոլո՛ր հույզերի.Ինձ համար արդեն դժվար էՀավատալ երգերին ու սերին:\n\nԷլ ինչո՞ւ ես ուզում դու կրկինԲորբոքել իմ հոգում նոր սեր.Էլ դժվար թե դառնամ ես երգիչԵվ սիրո սոնետներ հյուսեմ:\n\nԿար մի օր գանգրահեր մի տղա,Նա սիրում էր սիրել երազները,Նա սիրում էր աչքերը խաղաղ,Նա սիրում էր կանացի վարսերը:\n\nՆա գնաց, գանգրահեր այն տղան,Եվ անդարձ տարավ իր հետԱյն ամե՛նը, ամե՛նը, որ նրանԴարձնում էր քնքուշ ու պոետ:\n\nԵվ նրա փոխարեն հիմաԿանգնած է անկիրք ահա դեմըդՄոխիրե աչքերով մի մարդ,Որ անցել է դրախտն ու գեհենը:\n\nԱխ, այնպես դժվա՛ր է նրանՀավատալ երգերին ու սերին, —Նա արդեն անցել է ճանապարհըԵրկրային բոլո՛ր հույզերի...\n3Օ. 8. 1928.\n*\nԼսի՛ր անգի՛ն,Պիտի ասեմ,Որ առաջվաՉարենցը չեմՍիրտըս էլ չի՛Այնքան շռայլ,Ծանր է դարձելՈւ քիչ ժլատ:\nԷլ չի տենչումԵրգի, հանգի`Այնքան հախուռնՈւ անհանգիստ:\nՈւ հուրհուրանԵրգըս հիմիԴարձել է հինՆստած գինի:\nԷլ չի՛ հնչումԱյնքան հնչեղ—Էլ առաջվաՉարենցը չեմ...\nԶ-ԻՆ\nՉկարծե՛ս երբեք, թե աշխարհը մեր —Մեզանից է, որ սկիզբ է առնում.Անցյալը հանկարծ այնպես է հառնում,Որ... շփոթմունքից մենք թռչում ենք վեր: \n—Ուրեմն, լարի՛ր միտքըդ հուրհուրան,Որ հուրն անցյալի չխանձի նրան:\n\n«ՄԱՆՈՆ ԼԵՍԿՈՆ»\nՄանոն Լեսկոն, այդ կինն անմեղ,Ո՛չ թե սիրով, այլ լոկ ոսկով,Միայն մարմնով, միայն «այնպես»Տրվեց մարդկանց այն պիղծ, այն կեղծ,Երբ ասպետից իր բաժանվեց —Մանոն Լեսկոն: \n—\nԲայց միշտ գերի սիրույն այն վեհ`Սրտո՛վ մաքուր, — և ոչ ոսկով, —Իր ասպետին սիրեց հավետ, —Եվ ուրիշի մահճում անգամԻր ասպետից չբաժանվեց...\nԵվ մնաց սուրբ, մնաց անեղծ —Մանոն Լեսկոն:\n\n1929 — 1936\n*\nԴու միայն պոե՛տ ես, — հասկացի՛ր, —Եվ ոչինչ չունես աշխարհում —Քո գրած երգերից բացի: \n—Դու միայն պո՛ետ ես, — հասկացի՛ր:\n\n1929 Լենինգրադ\n*\nՄեռավ Ասքանազը: \n— ԿանցնեսՄի օր նաև դու... \nԵվ ի՞նչ. —Խփի՛ր, ծանրածանր, թևիդ,Մինչև ցնորքներդ հանձնեսԱյն վերջին կայանին, որիցՍկսվում է որդի հարսանիք, —Լոկ տոկա՛, որ ձիրքըդ չկորի`Աշխարհում ապրում ես քանի:\n\n1929. Լենինգրադ\nԼԵՆԻՆԳՐԱԴՅԱՆ ՖՐԱԳՄԵՆՏՆԵՐԻՑ\nԿախվել է անհուր արևն հյուսիսի,Որպես անկըրակ մոխիրի քուրա —Շենքերի վրա այս քառակուսի,Այս անծայրածիր անցյալի վրա…Հորանջում է գորշ Նևա՛ն ներքևում,Դառն անհուսությամբ ընթանում առաջ, —Եվ, հոգնատարած, քաղաքն է հևում`Միրաժի նման՝ մշուշում սառած: \n—Իբրև զառանցանք լեթարգիկ քնովԴեռ դարեր առաջ քնած հանճարի,Որ ապրում է իր սառած արյունով,Հանգած արյունով դեռ անցյալ դարի...Եվ զառանցանքում դեռ մի դար առաջՔնած լեթարգիկ քնով հիվանդի —Թարթում են միզում թարախակալածԱչքերի նման — լապտերներ անթիվ…Եվ կորչող մարդիկ, և օթոն շառաչք,Եվ հռընդացող տրամվայն արնահոս, —Փռում է կարծես աչքերիդ առաջԻր կտավը — մի Հիերոնիմ Բոսխ.... . . . . . . . . . . . . . . . . . . . . . . . . . .\n1929-1937\nԽՈՀ\nԵս չեմ կասկածում գալիքից, սակայնԳիտեմ, որ ուղին դեռ շատ է դժնի,Որ ճիգեր են պետք դեռ հերոսական,Մինչև ցանկալի գալիքը իջնի:\nԳիտեմ, որ այսօր մեր երկրում թեկուզԳալիքն է կանգնում անխորտակ շենքեր, —Բայց կերտողներից շատերի հոգումԱնխախտ է հնի պատվանդանը դեռ:\nՈր ապրում ենք դեռ` անցյալին գերի,Եվ չնորոգված մեր հին սրտերումՉնչին կրքերի, զգացմունքներիԴարերով անշարժ օվկիանն է եռում:\n. . . . . . . . . . . . . . . . . . . . . . . . . . . . .Անցնում են ահա աչքիս առաջովՕրերն ու մարդիկ, ինչպես նկարում,Ու կյանքն է անցնում ահա շառաչովԼենինյան շաչող գործերի դարում: \n—Բայց միտք եմ անում ես հաճախակի,Ունկընդիր անհուն օրերի շնչին, —Թե ինչո՞ւ է դարն — այսքա՛ն ահագին,Իսկ — մարդիկ — այս քա՛ն փոքրի՜կ ու չնչին.... . . . . . . . . . . . . . . . . . . . . . . . . . . ..\nՖՐԱԳՄԵՆՏ\n... \nՆա ասաց. — Տեսնո՞ւմ ես ամայի այն տունը.Այնտեղ — ես տեսել եմ — հատակին թողածՄի զույգ լավ փաթաթա՛ն կա: \n— Ես այստեղ սպասում եմ: \n—Կհագնես — և կգա՛ս շուտ: \n— Շտապիր, տղա՛ս: \n—Նա գիտեր, վաշտապետը, որ այնտեղ, ուր գնում ենք —Սառցավո՛ւն է ձյունը, — դեռ ձմեռ է խոր: \n—Թշնամին մոտենում էր: \n— Խուլ, խաղաղ իրիկուն էր: \n—Մեր բանակն հեռանում էր՝ լռությամբ ողող. —Ես մտա ամայի, կիսամութ այդ տնակը,Դուռը բաց էր, — բայց ներսը — շնչում էր մի մարդ...Նայեցի՝ անկողին է. (գունավոր էր վերմակը), —Երևի մի ընկեր է — քնած, կամ հիվանդ: \n—«է՛յ, ընկե՛ր, — նահանջում ենք.-թշնամին արդեն մո՛տ է.-.Ե՛լ, եթե կամենում ես չմնալ գերի», —Կանչեցի, — և տնտղում եմ հայացքով կիսամութը,Որ գտնեմ փաթաթանն ու հագնեմ ոտքերիս: \n—Երեկոն խտանում էր, — և կարծես նա քնած էր,Բայց ահա — հատակի՛ն հենց — փաթաթան մի զույգ: \n—Մոռացա պառկածի՛ն ես տեսնելով իմ ուզածը,Որ, իրոք, շպրտած էր — և կորչում էր զուր: \n—Կռացա, — և ա՛յն է վերցընում էր ձեռքըսԱրդեն փաթաթանը, — հրճվանքով նաիվԱրդեն լցվում էր սիրտըս, — երբ հանկարծ զգացի ես,Որ մթին անկյունից իր — նայում է նա ինձ...Զարհուրած` բարձրացրի՛ ես տագնապոտ հայացքըս —Եվ տեսա — աչքերը... — . . . . . . . . . .. . . . . . . . . . . . և փնտրում էր ձեռքը —Դողալով — ինչպես գողը — բարձի մոտ մի բան.... . . . . . . . . . . . . . . . . . . . . . . . . . . .Զարհուրած՝ քաշվեցի ես — դեպի ե՛տ, դեպի դուռը, —Մահացու քրտի՛նքն էր ինձ ողողում:\nԵս գիտեմ՝ դա իմ մա՛հն էր: \n— «Թշնամի» այդ զինվորը: \n—Այդ անօգ վիրավորը՝ մնացած գյուղում: \n—. . . . . . . . . . . . . . . . . . . . . . .. . . . . .\n1929-1936\nԱՐԱՔՍՅԱՅԻՆ\nՑո՛ւրտ է, Արաքս, — Դուրսը քամինՀռընդում է չարակամ, —Լցրու, խմենք միանգամից,Ինչ երազել ենք այնքան...Ես երգիչ եմ, — բայց չե՛մ սիրումԻմ երգերը բազմաձայն...Դու — մոլորված քո օրերում —Մտորում ես դառնացած...\nԻ՞նչ ես ուզում դու աշխարհից.Ե՞րգ ես ուզում, թե հուր սե՞ր: \n—Խփի՛ր չքնաղ ձեռքդ քարին —Երգեր ու սեր կհոսեն...\nՏվել է քեզ երկինքը ճոխԳեղեցկություն, բույր ու փայլ, —Այն, որ կյանքում ամե՛ն կնոջԵրջանկություն պիտի տար...\nՏրված է քեզ աչքեր ակաթԵվ թարթիչներ երգեցիկ, —Տրված է քեզ չքնաղ հասակԵվ քայլըվածք գեղեցիկ —\nՏրված է այն ամենը, որԿարող է տալ աշխարհումԵրջանկություն արևավոր,Եվ անթառամ մի գարուն...\nՏրված է մեզ՝ երկուսիս էլ —Ի՛նչ կարող է բախտը տալ, —Սակայն ինչո՞ւ դո՛ւ էլ, ե՛ս էլՏրտնջում ենք կյանքից հար...\nԶո՛ւր է, Արաքս. — Փարվի՛ր կրծքիս, —Փարվի՛ր անհո՛ւշ ու անտենչ, —Բախտ չեն գտնի կին ու երգիչ,Երկու անօգ — Իրար մեջ...\nԶԱՐՄԱՆԱԼԻ ԱՇՈԻՆ\nԱյս աշունը եկավ, բացվեց, ինչպես երբե՛ք, —Եկավ — ինչպես զինվոր ու ղեկավար —Այս աշունը բերեց իմաստության երգեր,Եվ կորովի գրեր երգիս համար: \n—\nԵ՛վ աշնան ցուրտ քամին ինձ մարտակոչ թվաց,Թվաց կռվի կանչող հնչուն շեփոր, —Եվ անձրևի շնչով երբ երեսիս հևացԻնձ զգացի ես թարմ — և անչափ նոր:\n\nԵվ անձրևի թելերն ինձ թվացին թելեր՝Աշխարհներին կապող և կյանքին խոր, —Կարծես ծառերն անգամ պայքարի են ելել,Որ թոթափեն հուշերը — և դառնան նո՛ր...\nՇրշուն աշունն այսօր ինձ գործ ու կյանք վսեմ,Եվ ո՛չ թե մուժ, ու մահ, ու անկում է գուժամ: \n—Օ, հիրավի, երբե՛ք ես դեռ չէի տեսելՄի այսպիսի՛ աշուն...\n1931. 5. XI.\nԷՊԻԳՐԱՄՆԵՐ\nԲԱՐՁՐԱՀԱՍԱԿ ԲԱՐԵԿԱՄԻՍ\nԱխ, քո բոյը քեզ ներշնչել էՎերևից նայել ամենքին.Մի հեգնանք կա միշտ քո դեմքին,Որ քո բոյը քեզ ներշնչել է: \n—Կարող են հասնեւ լոկ ճանճերըՔո քթի բարձրերն անմեկին.Գուցե հենց նրա՞նք քեզ ներշնչել ենՎերևից նայել ամենքին...\nԱՆՀՈՒՆ, ԱՆՈՒՆ ԵՎ ԱՆԱՆՈՒՆ\n(Հատված հեքիաթից)\n... \nՄտերմությամբ մի անհունԳնում էին անհունովՄի պատմագիր անանունԵվ մի պատմիչ անունով...\nՆԱ\nԱվարտել է նա յոթը դասարան,Եղել է հետո արտասահմանում,Գրել է կյանքում մի հոդված միայն —Եվ քննադատ է հիմա մեզանում:\nՉորս լեզուներով բազմաթիվ զրքերՆիրհում են հիմա նրա սեղանին,Բայց կարդում է «Գրական դիրքեր»Ու գովք է ասում նա Ալազանին, —Եվ գոհ է հիմա ինքը իրանից,Եվ գոհ են մարդիկ հիմա նրանից: \n—\nՎԱՐԻԱՆՏ\n(Նմանություն Թումանյանին)\nԳիժ Իմատրայի փառահեղ ափին,Հագին սև կոստյում, օսլայած շապիկ,Բանաստեղծորեն, գլխարկը ձեռին,Ողջույն հղելով շաչուն ջրերինԿանգնած է ահաՄի մեծ... հաշվապահ: \n—\nՀԱՐՑ\n(Մի հեղինակի կարդալիս)\nՕ, գիտե՞ք, գիտե՞ք դուք, որԱյնպիսի արևներ կան,Որ լույս են առնում աստղերից,Որոնք վաղուց չկան…\nԱՂՈԹՔ\nՓրկի՛ր ինձ, աստվա՛ծ, երկու բանիցԹե Ք.-ի նման խեղճ թշնամուց,Թե Ա.-ի նման բարեկամից: \n—\nԴԱԳԱՂԱՃԱՌ\nԱյս հարգելի ընկերըԻր անահ նախահորիցԱնունից բացի ժառանգել էրԵվ մի հավատ խորին,Թե բավ է ունենալ մի ոսկոր,Որպեսզի խորտակես Բելին.... . . . . . . . . . . . . . . . . . . . . .Մեծարում եմ ահա քեզ խոսքով,Ո վ ողորմելի: \n—\nՄԻ «ՄԱՐՔՍԻՍՏ» ՔՆՆԱԴԱՏԻ\nԴու Մարքսից հազար ցիտատ ես բերում,Երբ ցանկանում ես գործդ դրստել.Օ, թեկուզ բերես միլիոն մեջբերում —Դու կաս, կմնաս նաիրյան չստերՀագած ֆիչիստեր: \n—\nԲԱԺԱԿԱՃԱՌ, ԱՍՎԱԾ ՄԻ\nՄԵԾԱՐԳՈ ԺՈՂՈՎՈՒՄ\nԲարեկամնե՛ր, այսօր ես ձեզ ասեմ պիտի,Որ շարքերում, լծված այս կառեթինԿա և՛ կարապ, և՛ ձուկ, և՛ խեցգետին: \n—\nՊՈԻՇԿԻՆԻՆ\nէպիգրամի, օ, մեծ վարպետ,Դու ծաղրեի՞ր պիտի արդյոքՔո խոսքերի խոցող խայթովՄեր այսօրվա կյանքը տարբեր,Երբ ո՛չ արքա կա, ո՛չ Ֆոտի,Ոչ էլ փոշի ծխախոտի...— Իհարկե, ո՛չ: \n—\nԱՂՈԹՔ ԱՌ ԱԼԼԱՀ\nՓրկի՛ր մեր տունը քոսոտ կովից,Մեր պատմությունը...Անկապ հովից(: \n—\nԳ. Ա.\nI\nԱռաջ պոետ էր սեվերյանական,Հետո գեղջկական պատմվածքագիր.Հիմա նա դարձել խրոխտ «պատմաբան»Թռչում է՝ թղթե նժույգը տակին:\n\nII\nՈրտեղի՞ց է այս գրքում «պատմական»Թեթևությունը մտքի սեթևեթ —Հարցնում ես դու: \n— Ահա պատասխան —Հեղինակն առաջ եղել է պոետ: \n—\nIII\nՆա իբրև պոետ մի բան էր էլի,Իբրև վիպագիր — արդեն մի բան չէր.—Հիմա՝ «պատմական» գրքեր գրելիսԹ՛ե ի՞նչ է — ինքդ գտիր, սիրելի՛ս,Ես... պատմաբան չե՛մ: \n—\nՀԱՐՑ\nԵս հարց եմ տալիս հաճախ հիմա ինձ,Նայելով ոմանց «փառավոր» դնչին,Թե ինչո՞ւ է դարն այսքան վիթխարի,Իսկ սրանք — այսքան փոքրիկ ու չնչին…\nԱՆՎԵՐՆԱԳԻՐ\nՆերում եմ ես իմ բոլոր փոքր ու մեծ թշնամիներին,Իսկ դու, ընթերցո՛ղ, իմ բազմապիսի մեղքերը ներիր...\nԱՆԱՌԱԿ ՈՐԴԻՆԵՐԻՆ\n(Դիֆերամբ)\nԴուք, որ վատնեցիք մեր գանձը հետին-.Մեզ թողիք տկլոր, ու բոկոտն, ու խեղճ,Եվ գլուխը մեր թեքեցիք գետին,Եվ նախատինքը մեր դեմքը թրջեց —Երգում ենք ահա ձեզ փառք ու պատիվՉորեքթաթ կեցած ձեր կառքի առջև:\n\nՄԻՆՅՈՆ\nԵս գիտեմ գրական մի թերթ,Թղթի ու մրի մի երկիր,Ուր թանաքն է հոսում, որպես գետ,Ու փոխվում հորդաջուր երգի:\nՇառաչում է այնտեղ խարազանը,Որպեսզի Չարենցին զսպե.Խմբագիր է այնտեղ ԱլազանըԵվ քննադատ է Քսպեն...\nՆՄԱՆՈՒԹՅՈՒՆ ԼԱՏԻՆԵՐԵՆԻՆ\nԻ՛նչ Զևսին է վայել — անվայել է ցուլին: \n— Այսպե՛ս էՄեզ ասում առածն իմաստուն: \n— Բայց կարո՞ղ է մարդը հիմաՏարբերել ցուլը Զևսից, երբ Զևսերը մեր նորՉափազանց հաճախ են այսօր դառնում ցուլ, անբան անասուն,Եվ ո՛չ թե մի անգամ միայն, ինչպես դա եղել է հնում: \n—\nԺԱՄԱՆԱԿԱԿԻՑ ԿԱՐԱՄԶԻՆԻՆ\n(Նմանություն Պուշկինին)\n(Ա-ին)\nI\nԴու «պատմություն» ես մեզ համար գրելԵվ պարծենում ենք մենք էլ քեզանով,Որ գրիչդ դու մի կողմ ես դրելԵվ գրել արյամբ ու խարազանով:\n\nII\nԴու բարձր մտքեր ունես թեպետԵվ մտքերիդ պես բարձր ճակատ,Քո հոդվածների էջերից սակայնՆայում է ահա մի ֆելդֆեբե՛լ: \n—\nIII\nՔո հոդվածներում կան բարձր մտքերԵվ սուրբ կնուտի ու արյան հետքեր:\n\nԷՊԻՔԱԿԱՆ ԼՈՒՍԱԲԱՑ\nՆվիրում եմ այս գիրքաս հիշատակինԿնոջս, ընկերոջս, հերոսական բարեկամիս Արփենիկ Չարենցի/Տեր-Աստվածատրյան/Վախճանված 1927 թվի հունվարի 1-2-ի գիշերըԵ.Չ.\n1929. X\nԼենինգրադ\nՄՈԻՍԱՅԻՍ\nՆախ` աղջիկ էիր դու մի հասարակ,Որ դեմս ելար օրերում դժնի:\nԱնձրև էր մաղում իմ գլխին բարակ,Ու չկար կյանքում սրբազան կրակ,Ու լույսն էր ծորում երբեմն լուսնի:\n\nԳգվեցիր դու ինձ գգվանքով քնքուշ,Ինչպես լուսնահար աղջիկն է գգվում,Երգեցիր սրտիս ցնորքներ ու հուշ,Քնարդ եղավ անզոր ու անուժԵվ բեկվեց, ինչպես ուռին է բեկվում:\n\nԳունատ էիր դու, ինչպես մահամերձ,Եվ չգիտեին շրթերդ խնդալ.Եվ տխուր էին գգվանքները մեր,Եվ սերդ, ինչպես լուսնահարի սեր,Անկիրք էր այնպես ու սանտիմենտալ:\n\nԻ՛նչ իմանայի օրերում ես այն,Որ այնքան անկյանք քո երակներումԲարիկադների հրերում անանցՄարտիրոսաբար մարտնչող կանանցԲորբ, հերոսական արյունն է եռում:\n\nՈր բացվես պիտի օրերում դու նոր,Ինչպես ծաղիկն է արևից բացվում,Որ քո քնարի երգերը բոլորԱյն դժնի, խեղդող ու աղետավորՕրերից են լոկ թախիծով լցվում:\n\nԵվ դու մեռնեիր երևի ինձ հետ՝Անձրևից հյուծված և հրակարոտ —Այն փոթորիկը եթե չցնցերԵվ մրրիկը այն եթե չխանձերՔո դեմքը իր ջինջ, կենսատու հրով:\n\nՀառնեցիր հանկարծ վիթխարի թափովԴու շռնդալից այգին ընդառաջ.Լցված հողմային օրերի տապով՝Կանգնեցիր՝ ձեռքիդ պայքարի շեփոր,Եվ դարձար այնքան նոր ու անճանաչ:\n\nԴու նզովեցիր օրերը քո հին՝Այնքան անկրակ ու մեռած այնքան,Եվ, գնդերի հետ ելած գրոհի,Որպես մի կարմիր ամազոնուհիԴու շեփորեցիր կռիվ ու պայքար:\n\nԳեղեցի՛կ էիր այն ժամերին դուՈւ զարհուրելի, ինչպես կռվի երթ.Հնչում էր իմ մեջ քո երգը խնդուն,Եվ հեռուներում քո երգն էր թնդում,Ինչպես վիթխարի հաղթանակի երգ:\n\nԴու ջահել էիր, դու երիտասարդ,Արյունն էր քո մեջ հողմերի եռում.—Երգում էիր դու խնդուն ու զվարթ,Եվ ձայնդ վաղվա հավատով անմար—Թնդում էր մարտի անպարտ դիրքերում:\n\nԵվ այդպես ջահել, և այդպես խնդունԱնցար դու ինձ հետ դաշտերով հրե,Երգեցիր անխոնջ, երգեցիր անդուլ,Երգեցիր անմար, անհուն եռանդով,Մինչև դիրքերում մարտը դադարեց:\n\nԻմ ե՛րգ, իմ քնա՛ր, օրերի միգումԻնձ անդարձ տրված արևոտ իմ կին, —Դու անկեղծ էիր ինձ հետ, ինչպես քույր,Դու պայծառ էիր ու անչափ մաքուրԹքեցի սակայն ես մի օր դեմքիդ...\nԴավաճանեցի մի գիշեր ես քեզ,Ուզեցի ընտրել սիրուհի մի սառ,Որ ինձ երկաթե երազներ երգերԵվ առանց սիրո ու առանց կրքիՏաներ ինձ մի նոր, երկաթե աշխարհ:\n\nՔո պայծառ, մաքուր շունչը կենդանիՈւզեցի փոխել ես բետոնի հետ,Սիրտս դարձնել պողպատե անիվ,Երես դարձնել անդարձ քեզանիցԵվ դառնալ անկիրք աշխարհի Պոետ:\n\nԵրեխայական մի խանդաղանքովԵս ի՛րն ընտրեցի իբրև հարսնացու,Եվ երգս դարձավ անուժ ու անթով,Եվ մոլորվեցի իրերի բանտում,Եվ գլխիս իջավ մառախուղը ցուրտ:\n\nԵվ, սիրտս կտրած մարդուց ու հողից,Ես դեգերեցի անտուն ու անքուն,Արյունս դարձավ արնահամ օղի,Եվ ես, կորցրած եռանդ ու ուղի`Անվերջ գնացի անկումից անկում:\n\nՉկարողացա՛ ես կրել կյանքումՊայծառ անունը քո, որպես դրոշ, —Եվ գլխիս իջավ խավարը անդուռ,Եվ ես հասկացա, որ դու՛ ես, այդ դու՛Ինձ հետապնդում հատուցման սրով:\n\nԵվ ոռնացի ես, ինչպես մահամերձԳազանն է ոռնում մահվան սարսափի,Ձեռքերս ահո՛վ կարկառեցի քեզ,Կարոտով անհուն կարոտեցի եսԿենդանի շնչիդ, հրիդ ու տապիդ:\nԵվ մահամերձն է ինչպես հայցում օդ`Գլուխը դրած արնահոտ բարձին, —Այդպես մահամերձ ու հրակարոտ,Սրբելով ոգիս տանջանքի հրով,Ես սպասեցի քո վերադարձին:\n\nՎերադարձե՛լ ես դու կրկին ահաԱնչափ դժվարին մի ճանապարհով.Ձեռքիդ ծանրաձույլ մի քնար պահած`Կանգնել ես կրկին դու կողքիս, սակայնՀամա՛ռ ես հիմա ու խստաբարո:\n\nԷլ չես դու այնքան անփույթ ու թեթև,Ինչպես այն ջահել ամազոնուհին. —Օդով դու կրկին անխոնջ ես թեև,Կանգնել է սակայն քո գլխի վերև,Ինչպես ուրվական — հոգսը ամեհի:\n\nՊայքար է կրկին քո շուրջը հիմաԵվ զենքեր են պետք ավելի՛ հատու,Եվ այս ամենի պայքարի համարՆոր զենքեր պիտի կռես հիմա դու:\nԵվ պետք է լինես ավելի՛ համառ,Ավելի՛ զգաստ, ավելի արթուն:\n\nԴու կերգես հիմա անխոնջ ու անդուլ,Քրտինքով թրջած երես ու ճակատ,—Եվ, ինչպես խոփը քարաշատ արտում,Միտքը կհերկես այսօրվա մարդու,Մինչև գրոհի ժամանակը գա:\n\nԵվ ժամը երբ գա — դու կրկի՛ն, կիկի՛ն,Ինչպես անցյալում կոմունար կանայքԱմպրոպադղորդ քնարը ձեռքիդ,Գրոհի վսեմ երգը շրթունքիդԴիրքերում ինձ հետ կկանգնես անահ\nԵվ ընկնեմ երբ ես՝ իմ սրտից զարկած —Կմեռնես ինձ հետ ժպիտով հանգիստ,Եվ կցրտանա քնարդ հանգած`Մեռնելուց առաջ մի վերջին անգանՈղջույն հնչելով ապագա կյանքին:\n\n1930, Լենինգրադ\nՆԵՐԲՈՂՆԵՐ ՈՒ ԽՈՀԵՐ\nԵՐԳ ՄԱՔԱՌՈՒՄԻ\n«Իմ ոգին էր դա, որ երգում էր իրվերելքի երգը, իսկ այդ ծիծաղելիասպետը կարծում էր, թե դա ե՛ս եմ երգում...»\nԷԴԳԱՐ ՊՈ\nI\nԻնչպես ճամփորդ մի, որ խորդուբորդՈւղիներով է բարձրանում վեր, —Այդպես ելել ես մի առավոտԵվ ընկել ուղի մի ահավոր,Մի ուղի դժվար ու անչափ վե՛հ:\n\nՏարել է ուղին քո խորդուբորդՔեզ դեպի անհաս բարձրություններ,Եվ անձրևն է մերթ քեզ թրջել հորդ,Եվ երկինքն է մերթ գլխիդ ձյունել: \n—Դու մաքառել ես, ընկել հաճախ,Քսել երեսըդ քարերին մերկ,Ու չարչարել ես քեզ չարաչար,Բայց կրկի՛ն, կրկի՛ն ձգտել ես վե՛ր:\n\nԱրդեն կտրել ես, արդեն անցելԴու երկա՛ր, երկա՛ր մի ճանապարհ,Եվ բարձունքնե՛ր ես դու ունեցելԵվ անկումներ ես ունեցել հար, —Բայց դու սրբել ես հոգիդ մի՛շտ էլՃամփեքի մաքուր, վսեմ հրով,Եվ միշտ պայծառ է հոգիդ եղել,Եվ սիրտդ լիքն է եղել սիրով:\n\nԵվ սիրտդ լիքն է եղել հաճախՑասման թույնով ու ատելությամբ,Եվ կասկածը սև, կասկածը չարՔեզ ճնշել է մերթ իր ծանրությամբ, —Բայց դու մաքրել ես միշտ էլ հոգիդԿասկածանքներից այդ խաժադուժ,Եվ մաքառել ես, որ չչոքիՔո սրտին երբե՛ք հոգնության մուժ:\n\nԴու բարձրացել ես մաքառումովԴեպի ահռելի բարձրություններ,Եղել ես հաճախ արևին մոտ,Տեսել գագաթներ լուսաձյունե, —Եվ ճանապարհին ինչքա՛ն ես դուՔո բոբիկ ոտներն արյունոտել,Բայց քայլե՛լս ես միշտ, քայլել անդուլ,Տքնել անդադար ու կարոտել:\n\nԵվ երբ հոգնած ես եղել դու քիչ.Երբ ճնշել է քեզ ուղիդ անհաս,Եվ ճանապարհի քարերին ցիցՆստել ես, որ քիչ հանգստանաս —Քեզ մեռած են միշտ կարծել նրանք,Այն մարդիկ, որոնք իրենց օրումՈ՛չ մաքառել են, որ բարձրանան,Ո՛չ տեսել սարսափ ու հոգնություն:\n\nԱյդպես էլ այժմ: \n— Քեզ դիմացիցԿանչո՛ւմ, կանչո՛ւմ է ուղիդ անհաս,Եվ դու ճամփեքի քարերին ցիցՆստել ես, որ քիչ հանգստանաս, —Իսկ նրանք ահա, չարախնդում,Տաք ճահիճների տիղմին հլու՝Հանգուցելոց են արդեն կարդումԵվ երգում քեզ մահ ու ալելու…\nԲայց դու հանգիստ ես:\n-Սրտիդ խնդունԵվ մտքերի՛դ մեծ, և՛ հույզերիդԻջել է մի նո՜ր իմաստություն՝Ե՛վ պայծառ, և՛ ջինջ, և՛ մտերիմ:\nՔիչ հետո պիտի դու բարձրանասԵվ մաքառումի երգով անդուլԿրկի՛ն տքնաջան պիտի գնաս,Եվ ուղիդ պիտի լինի խնդուն: \n—\nII\nՁգվում է ահա քո դեմ ուղիդԴեպի նոր, անհաս բարձրություններ.Եվ գգվում է քեզ բույրը հողիԵվ գագաթների շունչը ձյունե.Եվ մենակ ես դու կրկին ահա,Եվ դարերն են քո շուրջը երգում,Եվ արեգակն է, որպես վահան,Բարձրանում քո նո՛ր այս եզերքում:\n\nԵլնում է քո նոր այս եզերքումՄի չտեսնված, մի նո՛ր արև,Բարձրանում է հուր, խնդուն երգովՔո վերջի՛ն, վերջի՛ն լեռան վերև.Վերջին գագաթն է քո դեմ ցցված՝Քարքարոտ, անհաս ու ձյունածիր.Դու վերջի՜ն անգամ պիտի զգասԲարձունքի ցնորքն անծայրածիր:\n\nՕ, վերջի՛ն անգամ խնդուն երգովԹոթափի՛ր հոգիդ ու բարձրացի՛ր,Ժպիտով անհուն նայիր ներքև`Դաշտերում ծագող լուսաբացին, —Ու քայլի՛ր անդուլ, քայլի՛ր կրկին,Թող նորի՛ց հոգիդ արյունոտի,Բայց ճահիճների ճղճիմ երգինԹող երբե՛ք, երբե՛ք չկարոտ՛ի:\n\nՆերքևում ահա, լեռան լանջին,Ուր կան խարույկներ ու արոտներ,Ինչպես ցնորքներ ու մտքեր չնչին —Ձգվում են նեղլիկ արահետներ:\nՄարդիկ են ահա այնտեղ հածումԵվ արածում են այնտեղ գառներ, —Բայց ուղի՛ն, ուղի՛ն քո մահացուԱրահետներին դու չխառնես:\n\nԵղիր վերջի՛ն դու, եղիր հետի՛ն,Թող լինի ուղիդ օրհասական,Քո ճանապարհը երբե՛ք, սակայն,Չխառնե՛ս նրանց արահետին: \n—Մաքառի՛ր անդուլ, գնա վերև՛,Քո գագաթնային երգը երգիր.Վերելքը թող քեզ տանջանք բերե,Եվ արյուն ծորա թող քո վերքից —Եվ ուղիդ լինի թող հիմա ցուրտ,Եվ վերելքդ թող լինի դժվար,Անկումդ լինի թող մահացու,Թող գագաթը քեզ անհա՛ս թվա, —Քայլի՛ր դու սակայն, գնա անդուլԴեպի քարքարոտ բարձրություններ, —Եվ եթե ընկար — բուքն հռնդունԹող վերջին խինդով վրադ ձյունե…\n1929. 17 սեպտեմբեր\nԵՍ ԱՅՆ ՉԵՄ ԱՅԼԵՎՍ\n(Ներբոդ լիրիքական)\nՊԱՏԱՍԽԱՆ ԹՇՆԱՄԻՆԵՐՍ\nԵվ գտեմ ես հիմա, որ համա՛ռ է,Առօրյա աշխատանք է անդուլ —Այն ամենը, որ վարար, հողմավար էր,Որ գալու էր երգով ու խանդով...Ե. Չ.\nՕ, դո՛ւք, ասպետներ չնչի՛ն դավերի,Ի՞նչ եք քչփչում ճանկերդ սրած. —Ես ոգով հիմա պի՛նդ եմ ավելի,Ավելի՛ տոկուն, քան էի առաջ:\nԵվ եթե երգով ես ասում եմ, թեԵս ա՛յլ եմ հիմա, այլևս այն չեմ —Նշանակում` է նոր հո՛ւն եմ մտել`Ավելի խորունկ, ավելի անշեղ:\n\nԵս հախուռն էի, ինչպես պղտոր գետ,Եվ սրտով թեթև, ու երգով շռայլ, —Եվ ոգով այսօր չե՛մ փոխվել թեպետ,Դարձել եմ, սակայն, ծանր ու ժլատ:\nԻմ հոգին այսօր էլ չի մանրանում,Չի՛ մսխում իրեն թռվռուն խոսքով —Այդպես ցողո՛ւնն է հանդում ծանրանում,Երբ լցվում է ձույլ, իմաստուն հասկով:\n\nԵս այն չեմ հիմա... \nՀույզերիս քամին,Որ քշում էր ինձ անկումից անկում —Հանգստացել ու նստել է հիմիԵվ ամեն կանչի չի արձագանքում: \n—Էլ չի՛ հռնդում սիրտս վայրենի,Ինչպես դաշտերում նժույգ սանձարձակ. —Գգվեց ինձ սիրով մի ձեռք հայրենի,Եվ ես մի գիշեր իմաստուն դարձա:\nՀասկացա հոգով, որ կյանքի հանդում,Մարդկային ծփուն ծովում հողմածեծՄիա՛յն երգերով ու անձև խանդովՕ, ո՛չ մի ցողուն դեռ չի՛ բարձրացել:\nԵս ձեռք քաշեցի կրքերից վարար,Զգացմունքների հորձանքից անձև —Եվ աշխատանքի բոցը փրկարարԻմ անձրևածեծ երեսը խանձեց:\n\nՈւ դա՜շտ եմ ելնում ես կրկին ահա,Ինչպես հնձվորը ելնում է հնձի,Թմբկի փոխարեն ձեռքերիս պահածԽոհով ծանրացած քնար պղնձի:\nԻմ գլխի վերև կեսօ՛ր է արդեն,Ամռան արևն է կանգնել զենիթում,Իմ դեմ — խոհերի չհնձած արտեր, —Եվ հոգսն է ահա հոնքերը կիտում: \n—Ինչքա՛ն եմ վատնել ես անգին ժամեր,Եվ ինչքա՛ն հունտեր ցրել եմ ձրի, —Եվ ինչքա՛ն պիտի հիմա աշխատեմ,Որ գտնեմ ես այն, ինչ զո՛ւր կորցրի...Ես շռա՛յլ եղա իբրև սերմնացան,Ժլա՛տ կլինեմ՝ ելնելով հնձի, —Եվ աշխատանքի բոցը սրբազանԹող մինչև գիշեր ճակատս խանձի: \n—\nՈրքա՛ն աշխատանք ու խոհ կա այստեղԵրկաթավորվող իմ հայրենիքում,Որի վրայով հողմեր են անցելԵվ մեզ լվացել հրե մրրիկում: \n—Որի դարերից գոսացած դեմքինՓչել է այսօր շունչը Լենինի, —Կիզվել է հրով երկիրը հիմքիցՈւ շռնդալով շինվում է հիմի:\nԱռաջին անգամ իմ հայրենիքում,Ուր հոսում էին արնահուն գետեր —Այս այգաբացի երթը զրնգունԻմ բարձրաշառաչ ե՛րգն է ավետել:\nՀիմա՝ վաստակած ու ձեռքիս քնար`Ելնում եմ ահա կրկի՛ն ժպտադեմքՈր սերունդների գործին անկոբարԽոհով ծանրացած իմ երգը խառնեմ:\n\nԵս չե՛մ երգելու այժմ շառաչունԳալիքի մասին, որ գալու է դեռ.Իմ ներսում հիմա հուզվում են, աճումՈւ շարժվում ուրի՛շ խոհերի գնդեր: \n—Ներկա՛ն է հիմա իմ դեմ աղմկում,Ինչպես կրքերի ամեհի մի ծով, —Եվ անցնում եմ ես, քնարս բեկուն,Այս հազարագույն օվկիանի միջով:\nԱնցնում եմ իմ նո՛ր խոհերին գերի —Եվ շուրջս ահա, մոտիկն ու հեռուն, —Անքուն կրքերի, զգացմունքներիԼա՛յն, անծայրածիր օվկիանն է եռում:\nՃամփա եմ ելնում ես ահա մենակ,Քնա՛րս է միայն ինձ հետ միասին —Եվ երգում եմ ես, երգում եմ անահԻմ պայծառացած խոհերի մասին:\nԴժվար կլինի իմ երթը հիմա,Դժվար ու դժնի, քան երբևիցե,Եվ ճամփիս գուցե օձերի նմանԻնձ արյունոտեն ժանիքները ձեր, —Բայց պի՛նդ է ոգիս... \nՈւ ո՛չ մի ժանիքԻնձ չի՛ բաժանի իմ անդուլ դարից,Ինչպես ո՛չ մի ուժ ինձ չի՛ բաժանիԻմ շռնդալից, պայծա՜ռ քնարից...\n\n\n\n\n\nԹՈԻՂԹ ԲԱՆԱՍՏԵՂԾ ԲԱՐԵԿԱՄԻՍ՝N.N. ԳՐՎԱԾ ԵՐԵՎԱՆԻՑ\nԱհա կրկի՛ն գրում եմ քեզ,Իմ լավ ընկե՛ր, իմ բարեկա՛մ, —Օ, քե՛զ, անհայտ, բայց մե՛ծ երգիչ,Ողջո՛ւյն, ողջո՛ւյն պոետական: \n—Գրում եմ քեզ ես պարզ հանգով,Ռիթմո՛վ հստակ, յամբով մեկին,Գրում եմ քեզ կարոտանքով,Ինչպես Պուշկինը՝ Դելվիգին...\nՍրտով խաղաղ եմ ես հիմաՈւ խոհերով հստակ, մաքուր:\nԻջել է իմ սրտի վրաԶարմանալի հանգստություն:\nՉեմ իմանում ի՛նքս էլ սակայն,Թե ինչը ինձ այսպես փոխեց.Քա՞յլ էր սա մի հերոսական,Թե՞ տարիքս են արդեն կոխել: \n—\nԴարձել եմ լուրջ, ինքնավստահ,Ձեռք եմ քաշել հիմա մանրից…Իմ սենյակում երեկ նստածԿարդում էի Ալեքսանդրին:\nԿարդում էի... \nԵվ իմ հոգինՀսկա մի խինդ էր ողողում. —Այդքան պայծառ ու ահագինԱրեգա՛կն է միայն շողում:\n\nԵվ կարդալով Ալեքսանդրին՝Կրկի՛ն անգամ ես հասկացա,Թե ինչո՞ւ է նրա անդրինՍերունդների սրտում կեցած:\nԹե դարերի հորիզոնումՉսուզվելով՝ ինչո՞ւ է նաԱնվերջ շողում ու բարձրանումԵվ միշտ պայծա՛ռ պիտի մնա: \n—\nԳրում եմ քեզ ահա ես հինՊատասխանը այդ հին հարցի:\nԹե ուզում ես երգդ լսեն՝Ժամանակիդ շո՛ւնչը դարձիր: \n—Կապվի՛ր նյարդով յուրաքանչյուրՔո օրերին ու քո դարին,Կյանքը սիրիր լիահնչյունՈւ մի՛ դավիր քո քնարին: \n—\nՀարկավոր է ձուլվել դարին,Ասում եմ ես…\tԲայց կա արդյոքԱյդքան անհուն ու դժվարի՛ն,Այդքան թե՛ պարզ, թե՛ բարդ մի գործ:\nՄարդիկ կան, որ կարծում են, թեՈվ ավելի բարձր է գոռում՝Նա է միայն դարի տենդով,Դասակարգի խանդով եռում:\n\n(Մի ժամանակ, դժբախտաբար,Ե՛վ էլ էի այդպես կարծում,Բայց վերցրած պայծառ քնար՝Ազատվել եմ ահա փորձումԱյդ մարմաջից... թեկուզ…\tթեկուզ...Ապագայում գուցե ցավեմ,Քանզի դա և հեշտ էր, և պարզ,Ե՛վ անվնաս, և շահավետ...)\nՄեր շուրջը, տե՛ս ինչքա՛ն դեմքեր,Ինչքա՛ն մարդիկ, շեփոր առած,Երգում են գործ, երգում են տեմպ,Երգում երգեր բարձրաշառաչ: \n—Երգում է, տե՛ս, գիշեր ու զօր,Պոետների մի ողջ բանակ,Սակայն երգեր քիչ կան այսօր,Այլ կա հաճախ թուղթ ու թանաք:\n\nՄե՛ծ է այսօր բանակը մեր.Թե բոլորիս քշեն զինվոր՝Կառնենք գյուղեր ու քաղաքներ, —Բայց երգեր ենք գրում այսօր:\nԵրգում ենք սեր, երգում ենք մահ,Երգում պայքար ու աշխատանք,Մեր երգերում, սակայն, չկաԱյսօր ո՛չ սեր, ո՛չ խոհ, ո՛չ կյանք: \n—\nԻ՜նչ են մեր մեծ դարի հանդեպԵրգերը մեր թոթովախոս…Մենք, որ մի նոր կյանք ենք կանգնել,Չունենք երգեր հատու ու խոր:\nԻնչ գրել ենք մինչև հիմա՝Եղել է լոկ առաջաբանՄի վիթխարի երգի համար,Որ գալու է, բայց դեռ չկա:\nՉհավատա՛ս դու ինքնագոհՊոետներին մեր այն բազում,Որ հմայված իրենց երգով՝Ներբողներ են իրար ասում:\nՇա՛տ է չնչին մեր ապագան,Թե որ դրանց երգին նայես. —Օ, դարը մեր հերոսականԱյդ երգին է միթե վայել...\nԲայց նա կգա, պոետն այն մեծ,Մեր երազած պոետը նոր,Եվ ներկայիս մարդուն կերգեԵրգով իր վեհ, ու բորբ, ու խոր:\nՊղնձաձույլ իր քնարովՇո՛ւնչը կերգե այս մեծ դարի,Կայրե սրտերը սուրբ հրով —Ու չի՛ դավե իր քնարին...\nՄեր վիթխարի դարը ահաԿառաչելով, ընդդեմ հնի,Բարձրացրել է, որպես վահան,Հսկա անունը Լենինի:\nԵվ ուր առաջ բանտ էր խավար,Ճորտությունն էր ուր լուռ քսել —Ալեկոծվում են հողմավարԱնծայրածիր բազմություններ:\n\nԱղմկում է հողմանմանՍոցիալական ծովը հիմի,Կյանքը այսօր օրհասականԲախումների օվկիան է մի:\nԼեռնացել են իրար հանդեպԵրկու հսկա դասակարգեր,Ընկնում են հին գահեր այնտեղ,Այստեղ կանգնում չեղած կարգեր: \n—Եվ այս անդուլ դարում ահա,Այս լեռնացող օվկիանումԱպրում են բյուր մարդիկ հիմա,Տխրում, տքնում, ուրախանում, —Մարդն է ապրում, ինչպես առաջ,Հուզումներով իր կենդանի.Ունի կրքեր բազմաշառաչ,Սրտում հազար հույզեր ունի, —\nԵվ ինչ... այս բորբ, այս կենդանիՀույզերը հորդ երգելու տեղ —Միաչքանի, միոտանիՄարդն են երգում հիմա անթև.Մարդն են երգում, որի կրծքումԵրգեհոն է դրված կարծես,Որ ճիչեր է միայն փղձկում,Չունի ո՛չ խանդ, ո՛չ խինդ, ո՛չ սեր:\n\nՍակայն դու չե՛ս գտնում արդյոք,Որ վիթխարի այս մեր դարումԻր հույզերով ու կրքերովԱվելի՛ է մարդը հարուստ:\nԻնչե՛ր է նա այսօր տեսել,Ինչե՛ր ապրել ու զգացել,Եվ ի՞նչն է նա համարել սեր,Եվ ինչո՞վ է ուրախացել...\nՏեսել է նա ՀոկտեմբերիԱնօրինակ պայքարը մեծ,Ընդվզումի տարիներիՕրերը բորբ ու հողմածեծ: \n—Կործանո՛ւմն է տեսել հնի,Պալատների անկումն անդարձ,Տեսել է մահը Լենինի,Կորուստն այս խոր, անվերադարձ:\nՏեսել է նա անկումը այնՏարօրինակ առաջնորդի,Որ օրերին այն փորձությանԱռաջնորդեց կարմիր զորքին,Մղվեց մեզ հետ կամքով հաստատԴեպի պայքար ու հաղթանակ —Եվ երկրից դուրս հիմա նստածԹափում է լոկ թույն ու թանաք…\n. . . . . . . . . . . . . . . . . . . . . . . . . . .Ինչքա՛ն է այս ամենը բարդ...Այս ամենի հետ միասինՄարդը էլի՛ մնում է մարդ,Որ ունի սեր, որ ունի սիրտ:\nԿարող ես դու՝ երգի՛ր նրան՝Իր հույզերով մեծ ու մանրիկ,Բայց այսպիսի երգի համար…Քնա՛րն է պետք Ալեքսանդրի:\n\nՔնարն է պետք Ալեքսանդրի,Ու քնարի հետ միասին՝Այդքան անհուն ու ահագին,Այդքան պայծառ ու վեհ մի սիրտ: \n—Իր մի՛տքն է պետք պայծառատես,Որ օրերի վեճի միջիցՀիմնականը մանրից զատեԵվ կարկաչե ջինջ ու վճիտ: \n—\nՈր առօրյա աղմուկներիՄիջից տեսնի օրը գալիքԵվ չդառնա ոգով գերիԾնծղաներին աղմկալի,—Տեսնի ոգով, թե ինչն է, որԴառնալու է էգուց անցյալ,Եվ ինչն է, որ հեռու մի օր՝Պիտի կանգնի բա՛րձր ու պայծառ...\nԵվ նա կգա, պոետն այդ մեծ,Մեր երազած պոետը նոր,Եվ ներկայիս մարդուն կերգեԵրգով իր վեհ, ու բորբ, ու խոր: \n—Պղնձաձույլ իր քնարովՇունչը կերգե մեր մեծ դարի,Կայրե սրտերը սուրբ հրով —Ու չի՛ դավե իր քնարին...\nՎերջացրի: \n— Գիշեր է խոր: \n—Եվ գիշերվա այս խոր պահինԳլխիս վրա թառել է լուռ...Իմաստուն բուն Միներվայի:\nԵվ առույգ է սիրտս շնչում,Կասկածանքներ իմ մեջ չկան: \n—Դե՛, ընդունիր հազա՛ր ողջույն,Պոետական իմ բարեկամ...\n1929, Երևան\nԹՈԻՂԹ ԱԿՍԵԼ ԲԱԿՈՒՆՑԻՆ,ԳՐՎԱԾ ԼԵՆԻՆԳՐԱԴԻՑ\nԻմ սիրելի Ակսե՛լ, չեմ մոռացել ես քեզ...Ահա նստած այստեղ, այս խստաշունչ հեռվում,Մտաբերում, հիշում, — ու, տե՛ս — գրում եմ եսՔեզ հանգավոր նամակ: \n— Այս ափերում,Հյուսիսային այս ցուրտ, դժկամ հեռուներումԵռում է կյանք մի այլ, անօրինակ ու նոր: \n—Միայն Նևա՛ն է, որ իր դարավոր հունովՔշում է ջուրն իր գորշ դեպի անհայտ ափեր,Այս ծանրանիստ Նևան՝ անեզրական ու վեհ:\n\nԱյս քաղաքում, ուր ցոփ արքաներ են ապրել,Ուր շաչել է մտրակը ստրուկների վզին,Որպես վերին պարգև, — ուր հյուսիսիՄառախուղի նման այս անտարբերԻշխաններն են դարեր առևանգել, հարբել,Կախաղաններ կանգնել հարյուրներով, —Այս քաղաքում հիմա եռում է կյանք մի նոր,Զարմանալի մի կյանք: \n— Այստեղ հիմաԲանվորական դեմքեր դու կտեսնես միայն, —Երևանից մինչև օվկիանոսը Խաղաղ,Օ, աշխարհո՛ւմ ամբողջ դժվա՛ր լինի մի այլԱյսքան անխոնջ, զգաստ, խստաբարո քաղաք: \n—Այստեղ զգաստ դեմքեր լոկ կտեսնես քո շուրջը,Պարզ, հասարակ դեմքեր, դեմքեր, որ լուրջ են,Ինչպես տարիքը, հոգսը, ինչպես «վերին»Իմպերատիվը սերունդների.... . . . . . . . . . . . . . . . . . . . . . . . . .\nԱյս հասարակ մարդկանց բազմություններն ահա.Որ դեմքերի վրա ունեն պահածՄի անխորտակ վճիռ, — այս մարդկանց եսՏեսա գործի ժամին, տեսա հրկեզՀնոցների առաջ, — տեսա ինչպեսԳուրգուրանքով, սիրով, լրջությամբ խորԱյդ ժխորում գործի, այդ պայքարումԸնդդեմ նյութի , — անդուլ, գիշեր ու զօր,Ընդվզում են նրանք ու մաքառում: \n—Ինձ հմայեց այդ տենդը: \n— Այդ պայքարում վսեմՕ, ո՛չ թե մարդն էր լոկ խոփեր կոփում,Այլ ներշնչում էր և՛ նյութը մի անհուն սերԱշխատանքում կոփվող նրանց ոգուն:\nՏե՛սա հետո նրանց ես հանգստի ժամին,Թատրոններո՛ւմ տեսա, Միտինգներո՛ւմ, —Եվ ամենուր նրանց այդ լուրջ, այդ խստամիտ,Այդ մաքառող ոգի՛ն էր խանդից եռում: \n—Եվ ամենուր նրանց հայացքների միջիցԱննինջ, հոգսը դեմքին, հետապնդում էր ինձԱյն ղեկավարը մեծ, խստաբարո,Որ մկանուտ մարդկանց բազմություններն այս հոծՄի առավոտ մղեց դեպի գրոհ.... . . . . . . . . . . . . . . . . . . . . . . . .\nԵվ նայելով նրանց, աշխատանքի բոցումԻրենց ոգին կոփող այդ մարդկանց եսՏեսա, որ մի՛տք է մի ուղեղս սղոցումԻնձ անդադար կրծող մի միտք, թե մենքՈւնեցել ենք արդյոք մեր առօրյա գործում,Մեր երգերում, գրած գրքերում մեր, —Ունեցե՞լ ենք արդյոք մեր խոհերի խորքումԱյս խստությունը խոր ու անչափ վե՛հ:\nՄեր երգերում, գրած մեր գրքերում բազում,Մեր գործերում, թեպետ պոետական,Մեր մտքերում՝ հաճախ թե՛ մեղկ, թե՛ գունազուրկ,Մեր հույզերում — այնքա՛ն լիրիկական, —Մենք չե՞նք եղել արդյոք զարմանալի անհոգ,Զարմանալի անփույթ, հաճախ թեթև, —Եվ պահեր ենք վսեմ մենք ունեցել եթե —Դա չի՞ եղել արդյոք պատահական արդյունքՊատահական ժամի... \nԿոփե՞լ ենք մենքՄեր խոր խոհերն արդյոք աշխատանքի բոցում,Կռե՞լ ենք խոսքը մեր, որպես պողպատ,Որ նա տոկա, կիզվի, ու անդադար շողաՍերունդների սրտում... \nԵվ հնոցումԱյս օրերի, որ մեզ հրկիզում են անդող,Հրո՛վ, հրո՛վ սրբում մեր պիրկ ոգին —Տքնե՞լ ենք մենք արդյոք աշխատանքով հանդուգն,Որ մեր գործի վրա ժանգ չչոքի…Մտածե՞լ ենք արդյոք, որ խոսքը — թո՛ւջն է նույն`Դիմադրող, համառ, — և եթե մենքՉհրկիզենք նրան մեր խոհերի հունում,Աշխատանքով անդուլ թե չձուլենք —Նա կխամրի, հանգած, կանոսրանա,Կփուխրանա, ինչպես մգլած պտուղ, —Եվ բշտիկներ կուռչեն, լցված օղով,Այդ փչացած թուջի — այդ խոսքերի վրա.... . . . . . . . . . . . . . . . . . . . . . . . . . . . . .\nՏրված է մեզ երգի անեզրական շնորհքՏրված է, թափ, թռիչք, մտքի խոյանք ու թև, —Իսկ մենք սահում ենք դեռ, զարմանալի թեթև,Այն փոշապատ, մաշված ուղիների հունով,Որ հունն է բութ մտքի, տրաֆարետի, սերտածԵրկու խղճուկ հանգի, երկու կռտածԴատողության, — (թեկուզ հիմնականումԴատողությունն այդ վեհ է, սակայն հաճախԲզկտում են նրան, փետրահանումՈւ կմախքը նրա խեղճ ու կրակԹրջում ճղճիմ, հիմար հիացմունքի թուքով: \n—Այդպես կարող է լոկ ստրո՛ւկն հոգովԱնմտության, անշունչ հնչնախաղի փոխելՀանճարեղ խոհն անգամ: \n— Այդպես ահա՛Արծիվների թևե՛րն են մարդիկ կտրում մեկ-մեկԵվ վանդակում պահում նրանց կմախքը լոկՓետրահանած ու մերկ): \n—Հիմա խոհե՛ր կան` այդ արծիվների նման: \n—Ու պոետներ բազում, որոնց համարՀիմնականը փետո՛ւրն է — մի ամեհի խանդովՓետրաթափ են անում նրանց անդուլ:\nԱյդ խոհերից վսեմը — աշխատա՛նքն է գուցե. —Կարդա` նրանց երգերը՝ աշխատանքին ձոնած,Կարդա՛ սրտով մաքուր, — և ինձ Ասա՛ հիմա՝Աշխատե՞լ են նրանք երբևիցե…Գիտե՞ն նրանք արդյոք, որ խոսքը — Թո՛ւջն է նույն,Որ պահանջում է ջանք ու քրտնաջան լարում,Մաքառման շունչ ջերմին, հոգնության տենդ ու թույն,Պահանջում է խոնջենք. . . . . . . . . . . .. . . . . . . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . . . . . . .\nՄենք շա՜տ էինք անփույթ մեր հանճարի հանդեպ,Մեր օրերի, գրչի, մեր խոհերի բազում: \n—Վայե՞լ է մեզ լինել անինքնուրույն, անդեմ,Եվ օրերում վատնել մեզ տրված գանձը զուր,Ինչպես վատնել է այն ճորտը լեգենդական: \n—Մենք երգեր ենք գրել: \n— Իմացե՞լ ենք, սակայն,Որ խոսքը, շեշտը մեր յուրաքանչյուր,Բաժանվելով մտքի՛ց մեր, մեր խոհերից —Դառնում է ո՛չ թե լոկ դատարկ հնչյուն,Այլ բարձրացող, ելնող սերունդներիՍրտին, մտքին, ոգուն ու տենչանքինՆետածՄի դրոշակ, կամ սև նշավանքի նշան:\nՈր խոսքը, երգը մեր` մեր խոհերով նշած`Կամ կարող է լինել հուրհուր դրոշ,Կամ անկումի ժամին մեր խոհերից պոկածՈղորմելի մի լաթ, մի սև ծվեն, որովՑանկացել ենք մենք մեր եղկությունը ծածկել.Մերկությունը ոգու ու անճարակ մտքի,Որպեսզի սուր մի սև մեզ չծակե,Որպեսզի միտքը մեր չբարձրանա ոտքի: \n—Որ խոսքը — նյո՛ւթն է նույն, որ կոփում են սրանք,Այս մկանուտ մարդիկ, — ու մեզանիցՊահանջում է նա սեր, ու տքնություն, ու ջանք,Ու գերագույն լարում: \n— Եվ մենք քանիՉենք սովորել դեռ մեր յուրաքանչյուր բառինՆայել սիրով այս վեհ, այս խստությամբ ազնիվ, —Դժվար թե խոսքը մեր հորիզոններ վառեԵվ բարձրացող, ելնող սերունդներին հասնի…. . . . . . . . . . . . . . . . . . . . . . . . . . . . . . .\nՀասել ենք մենք արդեն այն սահմանին, որիցՍկսվում է մի նոր ու դժվարին վերելք:\nՍին տենչերի փոշին մեր խոհերից քերենքՈւ ճանապարհ ընկնենք, մե՛ծ ճանապարհ, նորից: \n—Ես տեսնում եմ հիմա տարիների հեռվումՀորիզոններ` բազում փորձությունով հղի,Հերոսություն, պայքար, և աննահանջ ուղի,Որ մի՛ անգամ է լոկ մեզ աշխարհում տրվում: \n—Ճանապարհին այս մեծ, այս վերելքին ահեղՄենք չե՛նք հոգնի երբեք, չե՛նք կորցընի ուղին,Չկտրվենք եթե սերունդների հողից,Սերունդների՛ աչքով թե մեր երթին նայենք.... . . . . . . . . . . . . . . . . . . . . . . . . . . . . . .\nՀիմա խոհերն են այս իմ ճակատին նստել:\nԻնձ այսպիսի՛ խոհեր ներշնչեցին նրանք,Այն խստադեմ մարդիկ, որ կոփում են այստեղ,Այս ցրտաշունչ հեռվում, չտեսնված մի կյանք: \n—Այն մկանուտ մարդիկ, որ պահանջկոտ են, լուրջ են,Ինչպես այս գորշ Նևան, այս աղջամուղջը,Ինչպես տարիքը, հոգսը, ինչպես «վերին»Իմպերատիվը սերունդների…. . . . . . . . . . . . . . . . . . . . . . . . . . . .\n1929. <հոկտեմբերի>\t16. Լենինգրադ\nԴԱՇՆԱԿՑԱԿԱՆՆԵՐԻՆ\n(Ներբող քաղաքական)О чём шумите вы?А. Пушкин\nԼծված տերերի շառաչուն կառքին`Հռնդում եք դուք այդտեղ վայրահաչ.Ժանգոտած սուսեր ձեռքերիդ պահած`Անկում եք կարդում իմ նոր աշխարքին»:\nՕ, դո՛ւք, ողբալի պնակալեզնե՛րԲռնակալների մի հետին քուրջումԿծկըված արդյոք կարո ղ եք տեսնելԹե ինչո՛վ ենք մենք ապրում ու շնչում:\nԿարո՞ղ եք արդյոք ձեր դեղին ոգին,Որ սնվել է լոկ հրով ու արյամբ —Ծառս չլինի ու չբողոքիԻմ երկրի հանդեպ, որ հավե՛տ հարյավ:\nԴուք չե՞ք հրդեհով միշտ շառագունելՈւ երկիրն հանձնել սրի ու հրի,Օ, դո՛ւք, արշինի երկրպագուներ:\nԱսպետներ ոսկու ու մաուզերի:\nԴուք չէի՞ք արդլոք, որ բախտը այս մերկ,Բազում սրերով զարկած աշխարքիՁեր պիղծ ձեռքերով կապեցիք երեկԲռնակալների արնածոր կառքին:\nԴուք չէի՞ք, որ մեր այս բազմալեզուԵրկրի առաջին այգաբացին դե՛ռ,Գործերով ձեր պիղծ, ու ժանտ, ու քսուԴարձաք բռնակալ ցարերին ընկեր:\nԵվ ըմբոստության շունչը գեղեցիկ,Որ հառնում էր այն դժնի օրերում —Դուք չէի՛ք, որ ձեր ձեռքով խեղդեցիքԱյն ազգամիջյան սև նախճիրներում:\nԴուք չէի՞ք, որ ողջ ժողովուրդը իմԱյն անօրինակ փորձության ժամինՔշեցիք դեպի դաշտերը ռազմի,Որպես հավելյալ թնդանոթի մի՛ս: \n—Անշե՛ղ է եղել ձեր ուղին միշտ է՛լ,Դուք պատվով եք ձեր պայքարը տարել.—Եվ դա — տերերի պայքարն է եղելԻր երթին ելած ժողովրդի դե՛մ:\nԴա չդադարող պայքա՛րն է եղելՁեզ կյանքի կոչած դասակարգերի, —Եվ ձեր գործերի պսակն հրեղենԵղել է երկիրն արցունքի հեղեղ,Եվ ժողովուրդը՝ կրկնակի՛ գերի: \n—\nՈ՞ր դժոխքն է էլ ձեզ այդպես հեգնելՈւ չցրել այդքան անմիտ ցանկությամբ,Որ տե՛ր եք ուզում դուք այսօր կանգնելԴարերի՛ ավանդ մեր ժառանգության: \n—Դուք տեր եք ուզում ձեզ հայտարարելԱյն հերոսական, հսկա պայքարի,Որ ժողովո՛ւրդն է իմ երեկ վարելԸնդդեմ բռնակալ սուլթանի՛, ցարի՛ :\nԴժգոհ է եղել իր վզին նստածԲռնակալներից նա բազմապիսի, —Դուք նրա վսեմ ընդվզումը այսԵնթարկել եք միշտ ձեր մութ երազին: \n—Նա ծա՛ռս է եղել տիրողների դեմ`Լինելով անհաց վաստակի գործիք, —Դուք ըմբոստության այդ տենչը վսեմԱշխատել եք միշտ ցանցել ու լծելԹե՛ հայ, թե՛ օտար տերերի գործին: \n—Լեռնացել է նա, իր սիրտը սրբելԱրհավիրքների հրե հորձանքում —Դուք նրան դավել, մեջքից եք խփելՈւ տարել անվերջ անկումից-անկում:\nՁգտում եք հիմա պայքարը այդ մեծՁե՛րն հայտարարել մտքերով մթին, —Մենք չե՛նք աա սակայն այդ պսակը ձեզ.Չի՛ սազում նա ձեր արնոտ մռութին:\nԻզո՛ւր եք ոռնում այդպես վայրահաչԴուք անկախության պայքարի մասին. —Դա մե՛րն է հիմա, դա մե՛րն էր առաջ,Որքան էլ դավով դուք բազմապիսիՓորձեր եք արել, փորձում եք հիմա,Ինչպես միշտ՝ ահա կրկի՛ն ու կրկի՛նՄեզ քշել դեպի կործանում ու մահ,Մեզ լծել, ծախու գրաստի նման.Թե՛ հայ, թե՛ օտար տերերի կառքին:\n\nԻնչպես աշխարհի ճորտերին բոլոր,Այնպես էլ գերի աշխարհին իմ հին —Երկինք մի մաքուր, արև մի բոսորԼոկ հոկտեմբերյան հողմերը տվին:\nՄեզ ասին նրանք, որ կյանք մի վսեմԿերտելու համար հարկավոր է նախՁեր դե՛մ մահացու պայքար սկսել,Ձեզանի՛ց լինել հեռու ու անկախ:\nԵվ կրում ենք մենք այդ պայքարը վեհՄեր երկրի անկախ արևի ներքո,Որ Լենի՛նն է մեծ մեզ մի օր տվել`Պրոլետարիատի հաղթական ձեռքով:\nՈռնացե՛ք այդտեղ, որքան կամենաք,Ու սրե՛ք մեր դեմ սուսեր ժանգոտած, —Մենք կլնենք անհա՛ղթ, մենք կլնենք անա՛հ,Երբ թնդանոթը մեր դեմ որոտա: \n—Իսկ մինչ այդ կապված ամբողջ աշխարհիՊայքարի ելած ստրուկների հետ՝Կերտում ենք ահա մի շենք վիթխարի,Որ շիրիմն է ձեր լինելու հավետ: \n—Մաքառում ենք մենք՝ մեր երթին լծված,Աշխատում անդուլ, կերտում, կառուցում, —Եվ վաղվա անմար հավատով լցված՝Երգում է քնարն իմ պղնձաձույլ...\nԽՈՀ\nՍերը-ահա նրա միակ մեղքը:\n\nՕՎԻԴԻՈՍ ՆԱԶՈՆ\nԵս մարդ եմ, պոետ ու քաղաքացի,Ապրում եմ ահա լենինյան դարում,Գրում եմ երգեր, գնում եմ գործի, —Ապրում եմ այնպես, ինչպես աշխարհումԱպրել է մարդը բազմաթիվ դարեր.Իմ երակներում արյունն է եռում:\n\nԵվ սիրում եմ ես «աշխարհ ու արև»:\nԻմ սրտում ունեմ ես անթիվ սերեր,Ու ցանկություններ, ու խոհեր բազում. —Ես ինձ հետ այսօր աշխարհ եմ բերելՀազա՛ր մտորում, հազա՛ր զգացում:\n\nԵվ այնպես, ինչպես բոլո՛ր դարերումԿապված է, եղել մարդը իր դարին, —Ես իմ մեջ այսօր տենչերն եմ կրումՄեր ժամանակի անդուլ պայքարի:\nԵվ ինչպես ճորտը շվայտ ՀռոմումՊատրիկների հետ չի՛ նստել ճաշի —Այնպես ես այսօր, լենինյան դարում,Չե՛մ կարող լինել բռնակալ դասի՝Պատրիկների հետ... \nՀազա՛ր թելերովԿապված եմ ես այս հսկա պայքարինԵվ մաքառումի այս ճանապարհինԵս ամե՛ն տանջանք տարել եմ սիրով:\nԵս դարիս ահեղ փորձության պահունՈ՛չ միայն հատու երգեր եմ կռել,Այլ մարտ եմ մղել կյանքի ու մահու,Որպես մի զինվոր: \n-Պատրաստ եմ կրելԵս կրկի՛ն սվին, երբ օրերը գան.Հազար թելերով քաշում է ներկանԻնձ հորձանուտը իր լուռ պայքարի.Ես կապված եմ իմ վիթխարի դարին:\n\nԲայց չե՛մ մոռանում ես երբե՛ք, երբեք,Որ տրված է ինձ մարդկային մի սիրտ,Տրված են սերեր, կարոտներ, կրքեր,Եվ կա աշխարհում…\tմի «հիմար լուսին»: \n—Վարդեր կան կյանքում, կրքե՜ր կան անանց,Կան գրքե՛ր, գրքե՛ր հազարաչքանիՄրգե՛ր կան հասուն, մարգե՜ր կան կանաչ —Եվ ես աշխարհում ապրում եմ քանի, —Չե՛մ կարող սիրով, սրտով իմ անհագԶգացմունքներիս հորձանքով բեղունՉսիրել կյանքի լիությունն անհաս,Ամբողջությունը այս բազմաբեղուն...\nՀազար հույզերով հուզում է ներկանՈւ փռում իմ դեմ հուզումների բերք. —Ողջո՛ւյն քեզ, կարո՛տ, ու խո՛հ, ու պայքա՛ր,Ողջո՛ւյն քեզ, կյանքի բազմալեզու եր՛գ:\nՊայծա՛ռ եմ նայում աշխարհին հրմա,Իմաստություն է իմ սրտին իջել.Հնձի եմ ելել հնձվորի նման —Եվ ո՛չ մի ցողուն չե՛մ ուզում զիջել:\nՉե՛մ ուզում լինել արճիճ ու երկաթ,Այլ, սիրտս սրբած վաղվա հավատովԸնդունում եմ ինձ այնպես, ինչպես կամ`Իմ ոգու ամբո՛ղջ տենդով ու տապով:\n\nԵվ դո՛ւ, գալիքի երջանի՛կ ընկեր,Համաշխարհայի՛ն դու քաղաքացի.Լսում ես` մարտիկ լինելուց բացիԵս է՛լ քեզ նման մի մարդ եմ եղել:\nԵս է՛լ քեզ նման ունեցել եմ բյուրԿարոտներ, կրքեր ու զգացմունքներ,Տքնել եմ, հոգնել, պայքարել անքուն,Թափել խնդության, ցավի արցունքներ, —Սիրել եմ, սիրվել, ատել ու ներել,Ընկել եմ հաճախ, բարձրացել էլի —Եվ բազմապիսի երգեր եմ գրել՝Խոհով, պայքարով ու կրքերով լի՛: \n—\nԵվ երբ հուշ դառնա այսօրվա ներկան,Ու դարը այս մեծ փոխվի երազի,Եվ դու, իմ հեռու, գալի՛ք բարեկամ,Կարդալու լինես իմ կյանքի մասին, —Իմացի՛ր, որ մեր օրերի խորքումԵ՛ս էլ եմ եղել կրքերին գերի, —Հասկացի՛ր սրտիս հույզերը հորդունԵվ պայծա՜ռ նայիր անցած պատկերիս...\nԷԼԵԳԻԱՆԵՐ ԵՎ ԱՅԼ\nԲԱՆԱՍՏԵՂԾՈՒԹՅՈՒՆՆԵՐ\nԷՊԻՔԱԿԱՆ ԱՌԱՎՈՏ\nԱղջամուղջը նայում է աչքիսԱյսօր խստաբարո, զգա՛ստ:\nԱռավոտը շուտով կբացվի,Եվ սիրտս խնդություն կզգա:\nԻնչ լա՛վ է՝ բարձրանալ կանուխԵվ տեսնել, ճեղքելով մառախուղը,Թե ո՜նց է ձգվելով բարձրանումԾխնելույզի ծուխը: \n—Զգալ, որ հո՛գսն է արթնանում ,Որ ուղի՛ պիտի դեռ գնաս,Մի ուղի, որ վե՛ր է դեռ տանում,Մի ճանապարհ անհաս...\nԴու այդպե՛ս բացվեցիր գլխիս,Իմ վերջի՛ն հասունություն...Դժվարին է հիմա իմ ուղին —Եվ գնում եմ ահա ես արթուն:\nԴիմացից հո՛գսն է նայում, —Հարկավոր է երկա՛ր մաքառել,Որ գործը լինի մնայուն,Ինչպես միջօրեի արև: \n—Դիմացից սերունդնե՛րն են նայում,Սաստում են, որ գնամ զգաստ, —Ինձ անտես մի ձեռք է պահումՃանապարհին իմ այս...Սիրո՛վ եմ բաժանվում քեզանից,Իմ հախո՛ւռն անփութություն,Իմ անհոդ օրե՛ր պատանի,Իմ շռա՛յլ ջահելություն:\nՈղջունում եմ քեզ խնդությամբԵվ ո՛չ թե դառը ցավով,Իմ վերջի՛ն, վերջի՛ն այգաբաց,Իմ էպիքական առավոտ...\nՄՈԻՍԱՅԻՍ\nԱհա կրկին ինձ հետ ես, ահա կրկի՛ն,Իմ բարեկա՛մ, ընկե՛ր, իմ զինակի՛ց:\nՈւնկնդիր եմ լինում ահա երգիդԵս կա՛րոտով, սիրով վաղվաղակի:\n\nՔո խոսքերում հիմա, քո մտերիմԶրույցներում և խո՛ր, և չմարող —Զարմանալի հստակ քո երգերումԹախի՛ծ, թախի՛ծ կա ջինջ, անափ կարոտ: \n—\nԻնչքա՛ն եմ ես, գիտես, սիրում հիմաՈգի՛, ոգի՛ սրբող, բայց չկրծողԱյդ ջինջ թախիծը քո խինդանման,Այդ տխրությունը քո ստեղծագործող...\nՀայացքներում պահած պայծառ թախիծ՝Այդպես ճամփորդն է լոկ տխրում արի,Այն հոգնաջան ճամփորդը, որ կատարիցԵ՛տ է նայում՝ անցած ճանապարհին:\n\nԱյդ երբ է նա անցել այդքան ուղի,Եվ օրը ոնց դարձավ արդեն կեսօր...Բայց չի փոխվում այդ վիշտը մառախուղի,Այլ քրտինք է դառնում՝ մաքրող ու զով: \n—\nԵվ սրբելով քրտինքն իր ճակատից՝Նա բարձրանում է վեր, քայում կրկին,Բայց աչքերում մնում է արդեն թախիծԵվ կարոտ է ձուլվում նրա երգին...\nՄենք դեռ երկա՛ր պիտի քեզ հետ գնանք,Իմ բարեկա՛մ, ընկե՛ր, իմ զինակի՛ց: \n—Օ, թո՛ղ թախիծը այդ պայծա՛ռ մնաՈւ չցնդի երբեք քո ճակատից: \n—\nԱՅՐԱԾ ԵՐԳԵՐ\nԵրբ երեկոն իջավ, որպես հոգնած ճամփորդ,Եվ փոշեպատ նստեց տանիքների վրա, —Ես սենյակս մտա իմ խոհերի ճամփովԵվ հանեցի երգերըս մի երեկո գրած:\nԵս հանեցի երգերըս ու կարդացի կրկինՊատմություններ, հուշեր մի ավերված հոգու,Եվ խորշեցի ես ինքըս իմ հուսահատ երգից,Եվ ամոթի թախիծն էր իմ ճակատին չոքում, —Երբ տողերի միջից իմ երգերի, իմ այդՄի երեկո գրած նվագների տակիցՀառնեց հանկարծ, նայեց ու ժպիտով ժլատԻնձ ողջունեց նազով արդեն մեռած մի կին:\nՈւ տողերիս միջից ինձ պարզեցին երկուՆախատինքի սրեր երկու աչքեր մեռած,Հե՛տո սրբեց ճակատըս նա իր նրբին ձեռքով,Եվ խո՛ր հանգիստ իջավ իմ աչքերի վրա:\nՆա ինձ ասաց, այդ կինը, իմ տողերի միջից.«— Արիացիր, ընկե՛ր իմ, ամրապնդվիր ոգով,Մաքրի՛ր հոգնած քո սիրտը կարոտներից չնչին,Որ վերանա խավարը քո հուշերին չոքող: \n—Թե հիշատակն իմ թանկ է դեռ քո սրտին հիմա,Թե ուզում ես, որ հուշըս չխավարի քո մեջ, —Կրիր պայծառ անունըդ մարտիրոսի նման,Եղիր ոգով անդո՛ւլ դու, ու մաքառող, ու մեծ»…Օ, հարազա՛տ ընկեր իմ, իմ բարեկա՛մ, իմ քո՛ւյր,Անվերադարձ անցած հերոսակա՛ն իմ կին, —Ահա կրկի՛ն արև է իմ խավարած հոգումԵվ կենսատու ժպիտ է իմ տարամերժ դեմքին: \n—Երբ դադարեց քո ձայնը այն երեկո — հանգիստԵս շոյեցի ճակատըս ու վառեցի կրակ,Եվ հանձնելով իմ կյա՛նքը հերոսական կամքիդ՝Ես այրեցի երգերըս մի երեկո գրած...\nՕՎԿԻԱՆԻ ԵՐԳԸ\nԵրգի՛ր, պոե՛տ, երգի՛ր, երգի՛ր երգը քամու,Երգի՛ր երգը սիրո ու պայքարի,Որպես մրրիկ՝ երգի՛ր, երգի՛ր, որպես սամո՛ւմ, —Եվ քո սրտում այդ երգը թող չմարի ...\nԵս հիշում եմ օվկիանը փոթորիկի ժամին. —Օրորելով կրծքին անհուն ջրեր`Որոտում էր անդունդը — և ահռելի քամինՄռնչալով երգում էր մի վայրի երգ:\nՆրա երգում հնչում էր մի անսահման թախիծ,Մի վիթխարի հոգու անափ կարոտ,Որ օվկիանի հախուռն մթնշաղիցԽելագարված` կանչում էր անհուն սիրով:\nԽելակորույս՝ կանչում էր անծայրածիր մի սիրտ,Մռնչալով կանչում իր սիրուհուն,Որ երգելով փախչում էր փոթորիկի միջիցԵվ թնդալով թռչում անծայր հեռուն:\nԵվ հողմերի միջից շառաչելով փախչողԻր սիրուհուն վսեմ չհասնելով երբեք\nԱյդ ամեհի քամին, զարմանալի թախծոտ՝Հեռուներում երգում էր հաղթական Ե՛րգ...Դա ամեհի պայքար էր ջրերի և քամու,Երկու իրար խանդող թշնամու սեր, —Անհանգչելի սիրո մի վիթխարի Սամո՛ւմ,Որ տալիս էր քամուն պայքարի երգ:\nԴա հաղթական մի երգ էր անեզրական կրքի,Հերոսական մի երգ անափ սիրո, —Եվ հանձնըված սիրո այդ հաղթական երգին —Այդ խոլ քամին թռչում էր դեպի գրոհ...\nԵրգի՛ր, պոե՛տ, երգի՛ր, երգի՛ր երգը քամու.Երգի՛ր երգը սիրո ու պայքարի,Ինչպես մրրիկ՝ երգի՛ր, երգի՛ր,ինչպես սպասում,Եվ քո սրտում այդ երգը թող չմարի: \n—\nԱյն կատաղի հողմի մթնշաղի միջիցՇառաչելով կանչող այն քամու պեսՔեզ հրկիզեց կյանքում անեզրությամբ վերջինՄի անսահման կարոտ, մի անափ սեր:\nՆա քեզ ցնցեց, այդ սերը, ինչպես շաչող քամինԱլիքներն էր ցնցում իր խոլ թափով,Անցավ սրտից նա քո այս պայքարի ժամին,Որպես երթի ելած ցասման թափոր:\nՆա որպես շանթ՝ պայթեց քո խոհերի վրա,Որպես կայծակ շաչեց հողմաշառաչ, —Եվ լեռնացան խոհերըդ օվկիանի նման,Եվ որոտաց քո սերը հողմահալած…\nԵրգի՛ր, պոե՛տ, երգի՛ր, երգի՛ր երգը քամու,Երգի՛ր երգը սիրո ու պայքարի,Ինչպես մրրիկ՝ երգի՛ր, երգի՛ր, ինչպես սամո՛ւմ,Եվ քո սրտում այդ երգը թող չմարի:\n\nԱյս անսահման սիրո անհանգչելի բոցում,Այս պայքարում ահեղ, այս մարտում խոլ —Թող կարծրանա ոգիդ որպես պողպատ դաշույն,Թող շողշողա, որպես հանճարեղ խոհ:\nՔո մեջ եռա թող նա, ինչպես անմար եռանդ,Ինչպես վսեմ մի խանդ՝ թող բորբոքի, —Եվ կլինես դու մե՛ծ, և կլինի անպարտԱյս պայքարում կոփված քո խոլ ոգին:\nՔո հույզերի, քո խոր կարոտների խորքիցԹող որոտա այդ ե՛րգը անափ սիրո —Եվ, ունկնդիր նրա այդ հաղթական երգին`Թող քո ոգին թռչի դեպի գրոհ: \n—\nԵրգի՛ր, պոե՛տ, երգի՛ր, երգի՛ր երգը քամու,Երգի՛ր երգը սիրո ու պայքարի,Ինչպես մրրիկ՝ երգի՛ր, երգի՛ր, ինչպես սամո՛ւմ,Եվ քո սրտում այդ երգը թող չմարի ...\nՄԵՌԱԾ ՊՈԵՏԻՆ\nՆրանք ասում են, որ դու անցելՈւ հնացել ես, ու հեռացել,Որ լքել են քեզ ու մոռացելՕրերում այս խենթ ու դարձդարձիկ.Բայց տե՛ս — կանչում է ահա մի ձեռԵվ մի սիրտ, որ քեզ սիրում է դեռ.Վերադարձի՛ր, օ, վերադարձի՛ր...\nՎերադարձի՛ր, օ, մենք քեզ կտանքԹե՛ սեր, թե՛ հուրեր, թե խնդություն.Ինչպես սիրած մի թափառականԴու կրկի՛ն, կրկի՛ն կմտնես տուն...Կգգվի դեմքիդ քամի մի զով,Օրերի շունչը, արդեն հնչե՛ղ,Կլցնի հոգիդ անհուն հույզով —Ու նո՛ր, նո՛ր երգեր կներշնչե...Վերադարձի՛ր, օ, վերադարձի՛ր...\nԱյն ճանապարհով, որով մի օրԱնցար սրտաբեկ ու գնացիր —Անցան թափորներ արևավորՈւ նոր բյուրավոր դռներ բացին...Այն երկրում, ուր դու մի օր լացիրՈւ մորմոքացիր այն սև բոցում —Ահա գարուններ արևածինՈւ շռինդ, ու վառք, ու կառուցում...\n— Վերադարձի՛ր, օ, վերադարձի՛ր...\nԵՐԿՈԻ ՍՈՆԵՏ ԱՐՓԻԿԻ\nՀԻՇԱՏԱԿԻՆ\nI\nԻմ բարեկա՛մ, իմ սե՛ր, հերոսակա՛ն ընկեր,Դու ապրեցիր, անցար և էլ չկաս հիմա,Սակայն դեռ կյանքը կա և չի դարձել ամա,Եվ ո՛չ մի աստղ վերից դեռ ներքև չի ընկել:\n\nԱհա կրկին իմ դեմ ծաղիկներ ու կյանքեր`Քո գարունքին բացված ծաղիկների նման,Կրկի՛ն ճիգեր անդուլ, անօրինակ ջանքեր`Մարդկային կյանքը մեր կառուցելու համար: \n—\nՄշտահոլով, աննինջ, հավերժորեն հոսուն,Օվկիանի անխոնջ ալիքների պես վեհ՝Աղմկում է ահա հուզումների լեզուն:\n\nԵվ ինձ տալիս է թափ ու պայքարի թևերԱյս առօրյան կրկին, որ եռանդից եռումՈւ մղում է դեպի անեզրական հեռուն:\n\nII\nՄենք ապրեցինք քեզ հետ մի վիթխարի դարում,Որ բյուրավոր մարդկանց խանդաղանքով ահա՛Բարձրացրել է որպես հաղթանակի վահան,Մի վիթխարի մարդու այգանման անուն: \n—\nՄեր սրտերում անդուռ մի ափսոսանք պահած`Մի օր ճամփա դրինք նրա դագաղը մենք, —Եվ քարացել էին, ինչպես ռազմի պահակ,Ճանապարհին` անթի՛վ բազմություններ: \n—\nԴա թաղում չէ՛ր, ընկե՛ր, այլ շառաչուն մի այգ,Որ բացվում էր այս հին մոլորակի վրա, —Եվ ողջունում էինք մենք այգաբացը այդ: \n—\nԵվ հառնելով՝ արդեն կերպարանքը նրաՀուրհուրում էր գալիք հրդեհների հրով`Արնանման, ինչպես հաղթանակի դրոշ…\nՄԱՀՎԱՆ ՔԱՅԼԵՐԳ\n(Հերոսական)\nԼԵՆԻՆԻ ՀԻՇԱՏԱԿԻՆ\nՈ՛չ փող զարկինք...Մ. ՊԵՇԻԿԹԱՇԼՅԱՆ\nՄենք փող զարկինք և արձագանքն ահավորԵրկրից-երկիր որոտաձայն շառաչեց,Եվ սրտերում միլիոնավոր, բյուրավորԸմբոստությունն ահագնացավ ու աճեց:\n\nԶնդաններում, խրճիթներում, հանքերում,Ուր տառապած մա՛րդն է ՜հարթում իր ուղին, —Ոտքի ելան ահազանգի զանգերովԳնդերն անդուլ գործարանի ու հողի:\n\nԵվ ոտնաձայնը գնդերի ընթացողԵվ շառաչյունը զենքերի մահահոտ —Խրճիթներում հնչեց, որպես մարտակոչ,Պալատներում պայթեց, իբրև մահվան բոթ:\n\nԵվ թափորի ելած բոլո՛ր գնդերի,Բոլո՛ր ըմբոստ բանակների առաջումԱրդեն ննջած առաջնորդի պանծալի,Անձեռագործ դիակառքն էր շառաչում...\nԵրթը ձգվեց հերոսական, փառավո՛ր,Եվ կայծակներ շռնդալով շողացին,Եվ դրոշներ հազարավոր, բյուրավորՆրա վերև արնանման դողացին:\n\nԵվ լուռ ննջած Առաջնորդի դագաղիԵրթին ելած բազմություններն այդ անահԵրդո՛ւմ տվին պայքարելու կատաղիՄինչև վերջի՛ն, մինչև վերջի՛ն հաղթանակ...\n\n\n\n\n\nՄենք փող զարկինք և արձագանքն ահավորԵրկրից-երկիր որոտաձայն շառաչեց,Եվ սրտերում միլիոնավոր, բյուրավորԸմբոստությունն ահագնացավ ու աճեց:\n\nՁՄԵՌԱՅԻՆ ՊԱԼԱՏԻ\nՆԵՐՔՆԱՀԱՐԿՈՒՄ\nԱյս սենյակներում գիշեր մի մթին,Երբ դուրսը բուքն է շաչել հիստերիկՄի պորփյուրակիր արքա-առլեկինՀարցաքննել է դեկաբրիստներին:\nՍառը ժպիտով, բեղերը սրած,Սեղմել է նրանց մատները դողդոջ —Եվ նրա կապույտ աչքերից նրանցՆայել է մի պահ բախտը անհողդողդ:\nՃի՛շտ նույն ժպիտով, որով նա հաճախՍիրել է նայել սիրուհու զիստին,Բարակ ձեռքերը իր կրծքին խաչած՝Հրավիրել է Պեստելին նստի:\nԿապույտ աչքերը հառելով սրին,Սրտում զսպելով խոր մի ահ թեպետ`Չափազանց ինտիմ, քաղաքավարիԶրույց է արել Ռիլեևի հե՛տ:\nԿանչել է մեկ-մեկ, խոսել է այսպես,«Բացել» է անգամ իր սիրտը ոմանց,Փորձել է անգամ վեհությամբ ազդելՄի հեքիաթային արքայի նման…Աչքերում պահած ամեհի հուրեր՝Օրհնել է նրանց ժպիտով խաղաղ, —Ճանապարհ է այստեղից դրելԴեպի բանտ, Սիբի՛ր, դեպի կախաղա՛ն:\n\n1929. X Լենինգրադ\nէՊԻՔԱԿԱՆ ՖՐԱԳՄԵՆՏՆԵՐ\nՉՈԻԳՈԻՆԵ ՄԱՐԴԸ1\nԱյս ձորում ահա, անհողդողդ-վեհ,Կանգնած է Մարդը այդ չուգունե: \n—Դիմացը — լե՛ռն է սրագագաթ,Որի այն խոժոռ գագաթին ցիցԹառել է վանքը, որպէս արծիվ:\nՆերքևը, վարը, ահա վարարՀոսում է գետը: \n— Նրա ափով,Որպես մի հողե ժապավեն գորշ՝Բարակ ձգվում է ահա շոսսեն: \n—Քանի դարեր է այստեղ հոսելԱյսպես այս գետը, քշել հեռունՊղտոր ջրերը իր վարարունԵվ իր ափերին ամայի-սևԼոկ խոժոռ ժայռեր այստեղ տեսելԵվ այդ ժայռերի գրկում կքած՝Խարխուլ խուզե՛ր լոկ: \n— Ուղիով այս.Որով թռչում է ահա օթոն,Մի օր անցել է, գուցե ոտով,Մի գանգուր պոետ հյուսիսեցի...Նրա հանգո՛վ է, որ հյուսեցիԵս է՛լ այս երգս, նվիրված քեզ,Օ, վիթխարի դու, օ, վե՛հ Զագէս: \n—Հիմա այս ձորում, անհողդողդ-վեհ,Կանգնած է Մարդը այդ չուգունե: \n—\nՀասակը բարձր է: \n— Հպարտ կեցած,Որպես մի քարե վիթխարի սյուն`Անհուն հայացքը սևեռած ցած՝Պարզել է ձեռքը: \n— Ըմբոստ հոսում,Խոսում է գետը ներքևում սևՈւ շրթունքներից թափում փրփուր: \n—Այդ գետը երբ է արդյոք տեսել,Որ մի մարդկային մոգական ձեռքԻր վեհ ընթացքը կասեցընե: \n—Առաջ անցնում էր այստեղից լուռ,Որպես մի արքա դանդաղաքայլ,Եվ անվրդով էր ու անայլայլՆրա ընթացքը: \n— Քանի դարերԱյդպես անցել է նա աներերԵվ կամքով իր կուռ ու վիթխարիՔանդել խութերը ճանապարհիԵվ իր ընթացքով արքայականՍաստել ամբողջը: \n— Մի օր եկան,Լցրին ափերը մարդիկ ինչ-ո՛ր,Նրանց ընթացքը խորհրդավոր,Տարօրինակ էր: \n— Ձեռքերին թուղթ,Առած հետները ցցեր, կացին՝Իր հին չափերը չափչփեցին:\nՀետո մի ըմբոստ, ժիր ժողովուրդԲռնեց ափերը ու խլրտաց: \n—Իսկ գիշերները ոսկեշղթաՁգվում էր լույսը դեպի հեռունՈւ առկայծում էր իր ջրերումՆրանց վառ բույլը: \n— ԱռավոտիցՄինչև խավարը իջներ գետին՝Ներքևը, վարը, ձորամիջումԵռում էր կյանքը ու շառաչում:\nՄի հսկայական պողպատե ցուլՓորում էր հողը: \n— Բառաչով ցուրտԹռչում, փնչում էր երկաթե ձին:\nՈրպես մի քարե պառաված ցին,Իր այն բարձունքից դարավոր-վեհՔրքջում էր վանքը չարությամբ լի: \n—Եվ այդ քրքիջը անլսելի —Չարագուշակ էր: \n— Սակայն անցանՕրե՛ր, նո՛ր օրեր, օրեր էլի՛ —Եվ այդ քրքիջը դարձավ սարսափ:\nԻր կույր աչքերով մի օր տեսավՆերքևը, վարը, նա հուն մի նոր,Եվ այդ վիթխարի, քարե հունովՀոսեց հին գետը: \n— Սակայն ինչո՞ւ,Ինչու է գետը ահեղ փնչում,Եվ ինչու նրա հորձանքի դեմԿանգնեց պատնեշը այդ բետոնե,Եվ գետը, գետը դարձավ խոնարհ...Հե՛տո կրակներ ցոլացին վառ,Կարծես երկինք էր գետից ելել,Օ, մի նո՛ր երկինք բյուրարեգակ...Այդ արևներից ոսկեկրակՀե՛տո ձգվեցին բարակ թելերԴեպի քաղաքը այն հեռավոր —Եվ սի՛րտը, սի՛րտը լցվեց ահով: \n—Ներքևը — կյանքն է հիմա քրքջում,Օ, եթե դառնա՛ր հանկարծ թռչուն.Մի երկնասլաց թռչուն ջահել,Կարող աչքերով շուրջը նայեր,Պարզեր թևերը ու սլանար...Բայց շղթայված է ժայռերին նա՛Եվ քա՛ր է ինքը ու սիրտը — քար: \n—Նա գուցե այստեղ մի քանի դարԴեռ մնալու է այսպես չնչին,Մինչև որ մի օր քամուց փլչիԵվ դառնա զրույց ու հիշատակ: \n—Եվ նա աչքերով իր միգապատՆայում է շուրջը, նայում ներքև,Ուր գետն է երգում ահեղ երգեր,Եվ ուր, կեցվածքով անսահման վեհԿանգնած է Մարդը այդ չուգունե...\nԴա ո՞վ է, ի՞նչ է, ինչո՞ւ է նաՆերքևում կեցել, որպես պահակ,Եվ շուրջը, շուրջը նրա ահաԵռում է կյանքը բյուրարեգակ: \n—Դա ո՞վ է, ի՞նչ է արդյոք խոկում,Եվ ի՞նչ հույզեր են նրա հոգում,Եվ ի՞նչ մտքեր են արդյոք նստելՆրա ճակատի խորշոմներին.Նա ինչ է ուզում այս ափերիցԵվ ինչու է նա եկել այստեղ...\nՄռայլ է վանքը: \n— Անհուն ահիցԿքվել, թեքվել է նա ավելի,Եվ, քարե սիրտը այդ ահով լիՆա լուռ նայում է հեռուներին,Նայում է աչքը ահեղ մահի —Եվ լուռ է շուրջը ու ամայի: \n—Մռայլ է վանքը: \n— Կպած ժայռին,Որպես մահամերձ մի ցին վայրիՇնչում է ծանր, հազիվ հևում: \n—Անցնում է կյանքը... \nՈւ ներքևում,Որպես մի հսկա, անհողդողդ-վեհ՝Կանգնած է Մարդը այդ չուգունե…\n1927 — 1929\nՀՈԿՏԵՄԲԵՐ 25-26 1917\n(Ֆրագմենտ)\nԵրկինքը գորշ է: \n— Պղտոր ՆևանԴանդաղ խփում է իր ափերին,Եվ մառախուղը ծխանմանԻջել է թանձր: \n— ՊալատներիՄութ ֆասադները մառախուղումԿարծես ճոճում է մի անտես ձեռքԱնծայրածիր մի, անսահման երթՏարուբերվում է քաղաքում հար, —Ամենուրե՛ք, օ, ամենուրե՛քԵռում է երթը այդ անդադար: \n—Երկինքը գորշ է: \n— Այնտեղ, հեռուն,Ուր գորշ Նևան է տարուբերումԻր լայն իրանը ալիք-ալիք, —Նստել է ծանր ու անառիկ«Ավրորա» նավը: \n— ՁմեռայինԱնթով պալատն է ահա այնտեղ,Որպես մի գամփռ, իր դեմ նստել: \n—Աճում է ահը: \n— Սարսափն անդեմԴառնում է ծանր ու դժնադեմՈւ թանձրանում է հետզհետե: \n—\nԱճում է ահը: \n— ՁմեռայինՀին պալատից այս մի քիչ ներքև,Ուր առյուծներն են այն ամեհի,Որոնց պոետն է այն մեծ երգելԵրգով իր բարձր, — այնտեղ ահաԹնդանոթներ են դրված մեկին,Եվ հրացանը ձեռքին պահած,Թնդանոթներից մեկի կողքինԱհա կանգնած է մի գունատ կին:\nԵրիտասարդ է: \n— Նրա դեմքինՆստել է ահը: \n— Նրա բարակՄատներն հազիվ են պահում սառածՈւ ծանր կոթը հրացանի:\nՃնշում է ցուրտը: \n— Խոնավ քամինՄինչև թոքերն է նրա մտնում,Եվ նա նայում է ու թշնամուն,Որ մոտենում է — նա չի գտնում: \n—Աճում է ահը: \n—Ինչու է նա,Գունատ այս կինը, կանգնած այստեղԻնչու է ահը այդպես նստելՆրա նուրբ դեմքին ու աչքերին.Այս անդառնալի րոպեներինԱյդ ո՞վ է նրան դրել այստեղ: \n—Աճում է ահը: \n—\nԹեկուզ անդին,Իր կանգնած տեղից մի քիչ հեռու,Ահա ցցված է ԱլեքսանդրիԾանոթ հասակը, — իր սիրելու,Իր մտերիմի՛, որին այնքանՍիրում է ինքը, որ օրերովԱհա կռվում է, որպես հերոսԲոլշևիկների «հորդայի» դեմ, —Թեկուզ կանգնած է ահա այնտեղԻր տրուբադուրը, — սակայն կրկինՃնշում է ահը: \n— ՀեռուներիցԱնդեմ սարսափ է մի արշավում,Եվ մառախուղը պալատներինԴժկամությամբ է արդեն նայում: \n—Աճում է ահը: \n—\nԱյս կինը, տե՛ս,Որ սրթսրթում է ահից այդպես,Որի պրոֆիլը նման է հինՄի հախճապակե մեդալյոնի, —Ահա՛ այս կինը զինվոր է միԱյն ամազոնյան բատալյոնի,Որ հրացանը հիմա ձեռքինԱրհավիրքներից պիտի փրկիԱյս պալատները, ուր տարիներԶվարճացել է Կատարինեն.... . . . .. . . . . . . . . . . . . . . . . . .Աճում է ահը: \n— . . . . . . . . . . . .. . . . . . . . . . . . Այնտեղ, հեռուն,Այս առյուծներից մի փոքր անդին,Ուր մառախուղն է դանդաղ քերումԱմեհի պատերը սենատի, —Այն անծայրածիր հրապարակում,Ուր, կարծես հենց նոր լեռից պոկած,Ընկել է ծանր մի հսկա քարՈւ վերից իր ձեռքն է տարածումԴեպի հեռուներն արքան այն մեծ, —Այնտեղ ամբոխներ են խռնվելԵվ, սուր սվիններ կոշտ ձեռներին՝Դժկամ նայում են պալատներին:\nԱճում է ահը, ինչպես փորձանք: \n—Օ, դո՛ւ, կարող ես հիմա երգելԱյս մառախուղը թե՛ խոլ, թե՛ վեհ,Այս լեռնացումը գահակործան.... . . . . . . . . . . . . . . . .. . . . . . . . .Աճում է ահը: \nՄառախուղումՎերջին վայրկյանն է արդեն դողում —Եվ ծանրության տակ Պետրոս ՄեծիԱրդեն ճոճվում է պղնձյա ձին.... . .. . . . . . . . . . . . . . .. . . . . . . . .Աճում է ահը:\n. . . . . . . . . . . . . . . .. . . . . . . . . . . . . . Այնտեղ, հեռուն,Ուր գորշ Նևան է տարուբերումԻր լայն իրանը ալիք-ալիք —Կանգնել է, ծանր ու անառիկ,Քարե այն տունը: \n— Այդտեղ առաջՄի մենաստան է եղել խաղաղ.Ու սովորել են հետո այդտեղԱյն նուրբ կույսերը սիրել, խանդել,Երգել ռոմանսներ, պարել կադրիլ —Ինչ երազել է ամեն պատրիկԻր հոմանուհու, կնոջ համար…Գոռ ռազմավայր է այնտեղ հիմա:\nՆեղ սենյակներում, վարը, բակում,Այգում, փողոցում, հրապարակումԱնդուլ վխտում են, հագած շինել,Մարդկային դժկամ բազմություններ:\nՈւ թնդանոթներ, գնդացիրներ,Ռումբաձիգ գնդեր կանգնած ահա, —Այդտեղ իր բո՛ւյնն է հիմա դրելՄի չտեսնված, մի նոր բանակ:\nԱճում է ահը: \n—Վերը, այնտեղ,Նեղ սենյակներից մեկում, հանդարտՆստած է փոքր, աշխույժ մի մարդ:\nՀասակը կարճ է: \n— Աչքերի մեջԱննկատելի ժպիտ կա մի.Ամբողջ մարմինը միանգամիցՇրջում է նա, երբ նայում է ե՛տ: \n—Նա աշխատում է խորասուզված: \n—Մեկ-մեկ մարդիկ են մտնում դռնից,Որին հսկում են երկու կարմիրԶինվորներ՝ հագած զգեստներ պարզ:\nՆա աշխատում է խորասուզված,Ինչ-որ թեզեր է գրում նա, երբՀնչում է զանգը հեռախոսի:\nԻր աթոռի հետ նա միասինՇրջվում, առնում է փողը, անշարժՄի պահ լռում է. դեմքի վրաՆստում է հոգսը: \n— Հետո հանկարծԿարծես ցնցում է մի ձեռք նրան. —«Ավրորա՞... \nԻ՞նչ է... չե՞ն հանձնըվում…Արդեն ուզում եք... ի՞նչ... կրակե՞լ...»Վայրկյանը դար է արդեն թվում:\nՆա մտած ում է: \nԱկնթարթ միՄնում է համր: \n— Հետո հանկարծՀպում է փողը շրթունքներին,Շնչում է ծանր — ու կամացուկՀրամայում է. —«Կրակեցե՛ք»:\nԱճում է ահը:\n\n1929, Լենինգրադ\nՉԱՓԱԾՈ ՆՈՎԵԼՆԵՐ\n«HOMO SAPIENS»\nI\nՏասերեք թվի ամառը, հունիսին,Նաիրյան քաղաքի մի փողոցով խաղաղԱնցնում էր, հոգսը երեսին,Տասնըվեց տարեկան մի տղա: \n—Վտիտ էր: \nՄիջահասակ: \nՈւսերը նեղ:\nԳանգուր մազեր ուներ, գունատ ճակատ:\nՀագին սև շապիկ սատինե՝Խունացած, առնվազը երեք ամառ հագած:\nԴեղին երիզներով դպրոցական գլխարկըԳանգուր, խիտ մազերին նստել էր ձիգ:\nՆա գնում էր դանդաղ, քայլում էր գլխահակ,Անտարբեր շրջապատին, ինչպես ձի:\nՆա դուրս եկավ տնից: \nԿեսօր էր:\nՔիչ հետո հայրը երևի գալու էր ճաշելու:\nՆա չէր սիրում հորը:\nԻսկ հոր համար տղան դարձել էր հանելուկ:\nՀայրը: \n— Հիշեց զայրացած: \n— Նա երեկ,Երբ ինքը կես-գիշերին վերադարձավ տուն —Գազազեց ու համոզեց երկար: \n— Հետո պայման դրեց՝Կամ տուն չգալ այլևս, կամ կրկին պատրաստվել քննության:\nՈւսը ցնցեց տղան մեքենայաբար,Հիշեց դպրոցը, հորը, մռայլ տեսուչին, —Ինքը կանգնած է գլխիկոր նրանց առաջին՝Դեմքին ամոթ, փոշի ու արցունքներ թափած…Խորը հոգոց հանեց, հառաչեց —Ու քայլերը ձգեց: \n— ԵրկարՁգվում էր իր դեմ փողոցը: \nԳնում էր:\nԱմառվա շաֆրանով ներկած`Հորանջում էր փողոցը քնում իր:\nՓողոցը…\tԵրկու շարք միհարկանի տներԴեղին, գորշ, վարդագույն, կրկին դեղին:\nԻսկ մեջտեղում՝ շոսսե: \n— Փոշոտ, նեղ,Ինչպես գյուղական սայլուղի: \n—Երբեմն անցնում էին մայթից մարդիկ,Դանդաղ անցնում էին ու մտնում տուն:\nՈւ կրկին ամայանում էր մայթը:\nՇոգ: \nՓոշի: \nԽաղաղություն: \n—Կամ մի տնից երբեմն, մի պատուհանիցԴուրս էր նայում մի պահ մի կանացի գլուխ,Կանչում էր դիմացի հարևանին —Ու կրկին փողոցը ննջում էր: \nԼուռ:\nՏղան քայլում էր դանդաղ, առանց նայելուԻր շուրջը: \n— Ոտքերը մեքենայաբարՏանում էին նրան: \n— ՃանապարհըՉուներ նրա համար հրապուրիչ բան,Նա գնում էր այգի: \n— ԿռնատակինՆա տանում էր մի գիրք: \n— Չսարսափե՛ս,Ընթերցո՛ղ: \n— Գրքի շապիկինԳրված էր՝ «HOMO SAPIENS»: \n—\nII\nՆա կարդում էր երկար, նստած ալլեյում,Այն հին կաղնու ներքևը, որի բնինԱնցյալ տարի ամառը մի տաքգլուխ:\nԴանակով փորագրել էր «Արփենիկ»:\nՆա կարդում էր անհագ, լափելովԷջերը, գլուխները:\n— Գրքի թերթերիցՄեկը, տիտանային, կարծես շանթ էր թափումԵվ այրում իր հոգին, իր կրքերը:\nԳլուխը վառվում էր: \nՍիրտըԹրթռում էր: \n— Ուզում էր թռչի դո՛ւրս, Դո՛ւրս, —Տագնապով դարձնում էր թերթերըՈւ կարդո՛ւմ, կարդո՛ւմ, կարդո՛ւմ: \n—Չքացել էր աշխարքը: \n— ԱյգինԴարձել էր անիրական: \nԱյգին չկար:\nԿար մի մարդ հանճարեղ, կար մի կին:\nԿար մի կարոտ միայն:\nԵվ անարատ մի սիրտ կար: \nԵվ մի ուղեղԴեռ անապակ, դեռ ջինջ, դեռ մաքուր:\nԳավառցի պատանի կար մի խեղճՆաիրյան այդ խեղճ քաղաքում:\nՆա կարդում էր: \nՍուզվում էր անդարձՑնորքների հորձանքը: \n— Գրքի էջերիցԵրազվում էր նրան տիտանային մի մարդ,Որի հոգին, մտքերը, տենչերըՎիթխարի են, ամե՛ն ինչ խորտակող,Որը բարձր է իր բութ շրջապատից,Ինչպես ճահճից — Էլբրուսը, — և վարդագույնՄի մշուշի նման նրա հոգումԱրդեն փռվում էր մի անեզրական կարոտ...Նա կարդում էր անհագ — և գնում էր, հանդուգն,Արդեն ինքն էլ այդ «վեհ» ճանապարհով: \n—Եվ թվում էր նրան, թե իր գլխինՇառաչում են շանթեր, — և իր սրտումՀրդեհներ է վառում անիրական մի կին,Մի հանճարեղ աղջիկ... անհագ թերթումՈւ կարդում էր անվերջ, մինչև հոգնեց:\nԶգաց՝ քաղցած է քիչ, իսկ գրպանում...Ընդամենը ուներ... երկու կոպեկ:\n\nIII\nԵրեկո էր արդեն, երբ նա, հոգնած,Գիրքը դրեց մի կողմ: \n— Շուրջը նայեցԱմայի էր ալլեյը: \n— Հանճարներին վայելՄի շարժումով շոյեց նա իր ճակատն հանկարծ —Եվ քայլերը ուղղեց ալլեյից դուրս:\nԱյնտեղ, այգու դիմացը, կար մի փոքրիկ խանութ,Որ վաճառում էր հաց: \n— Կես ֆունտ գնեցԵվ գրպանում պահած վերադարձավ կրկինՆա ամայի ալլեյը: \n— Շուրջը նայեց —Չէր երևում ոչ ոք: \n— Նա սպասեց մի քիչ —Եվ սկսեց ուտել գաղտագողի: \n— ՄտքումԵրազվում էր դեռ նա, այն հանճարեղ Գերմարդը: \n—Շուտով կիջնի գիշեր, այգի կգաՆվարդը... \nՆա շտապով «ընթրիքը»վերջացրեց: \n— ԱնփույթՄի շարժումով գունատ իր ճակատը շոյեց...Եվ որոշեց հանկարծ, որ դառնալու է ինքըՄի հանճարեղ պոետ:\nՆա որոշեց հանկարծ միանգամի՛ց: \n—Այդպիսի միտք չէր էլ նա ունեցելԵրազներում անգամ — երբևէ — մինչ այդ: \n—Նա համոզված սակայն, այդ մտածեց:\nԻնչպես ինքնին հասկանալի, անչափՍովորական մի բան: \nԻնչպես որ մարդՈրոշում է հանկարծ — մի անգամՄտնել անծանոթ մի ռեստորան —Եվ անպատճառ խմել մի սիրեցյալ խմիչք…Հարկավոր է միայն հարմար առիթ —Եվ ցանկություն անխախտ: \n— Պարզ է:\nՆրա համար՝ պահին այդ, ներքնապեսԱյս զգացմունքը կար իր որոշման հանդեպ:\nՆա մտածեց, — տխուր էր միայն մի քիչ —Սակայն հանգիստ: \n—Խաղաղ մթնում դողում էին ստվերները:\nՆա միայնակ քայլեց ալլեյներում ամա:\nՀետո մտավ ակումբը, ուր մի քանիՈւսանողներ՝ հարբած բիլյարդ էին խաղում:\nՁանձրանալով դանդաղ նա այդտեղիցԵրբ դուրս եկավ կրկին մի քիչ հետո—Արդեն այգին լցվել էր: \nԴեմը նայեց —Անցնում էր այն աղջիկը ծառի մոտով, —Իր երազած աղջիկը, իր դիցուհին,Իր հանճարեղ Նվարդը... \nՆա մոտեցավ,Փորձեց զրույց անել հետը մի քիչ,Շլացնել նրան իր խոհերով պայծառ...Բայց աղջիկը նրան չշոյեց,Չվերցրեց անգամ նրա վարդը…. . . . . . . . . . . . . . . . . . . . . . .Այդ պատանին հետո դարձավ պոետ,Եվ գրեց այս նովելը, որ դուք կարդաք...\n1928 — 1929\nԱՆԱԿՆԿԱԼ ՀԱՆԴԻՊՈԻՄ\nՊԵՏՐՈՊԱՎԼՈՎՅԱՆ ԱՄՐՈՑՈՒՄ\nԵս, անբարբառ մի մանուկ,Երկու ձեռքս պարզեցի... —\nՄԻՔ. ՆԱԼԲԱՆԴՅԱՆ\nԱյս ամրոցի օդում՝ մգլահամ ու ճնշող՝Ստվերներ են շրջում օրհասական, —Եվ անցյալի մռայլ ոտնաձայնն է հնչումԻնչպես մահվան քայլերգ հերոսական...Ուրուների նման արնակարմիր ու վեհ,Հայացքներում վճիռ ու տառապանք անգո՝Տեսլանում են ահա մարտիրոսներն իմ դեմԵղերական ու սուրբ կերպարանքով:\nԱյսպես, շարան-շարան, ստվերներ հի՛ն,Հին անուններ — այնքան հերոսական,Դեմքեր — և՛ պարզ, և՛ ջինջ, և՛ սիրելիԱհա կանգնում են իմ մտքի առաջ:\nՍերունդներ են ամբողջ, մի վեհ բանակ,Շռնդալով անցնող հաղթական երթ,Հերոսության, փառքի մի ճանապարհ անհաս,Հիմա դարձած անցած օրերի երգ...\nԻսկ այս բակում ահա, ուր հիմա միՇենք կա կանգնած ուրիշ,— այստեղ ահաԱ՛յլ բաստիոն է հին ու ամեհիՑցված եղել առաջ, որպես պահակԱրքաների փառքի ու ցոփության...Հյուսիսային այն ցուրտդեկտեմբերյան օրից,Որ արշալույսն եղավ այս օրերի,Տառապել են այստեղբազմություններ ուրիշ,Բայց նո՛ւյնքան վեհ, անբիծ հերոսների:\nԻմ ուղեղի միջով հիմա նրանքԱհա անցնում են լուռ, խստաբարո,Խարազանի հետքեր մարմինների վրա,Բայց աչքերում վճիռ մի չմարող:\nՄտաբերում եմ ես նրանց մեկ-մեկ,Ռիլեևից մինչև պայծառատեսԱյն մտածողը վեհ ու հանճարեղ,Որին Մա՛րքսն է մի օր անվանել մեծ:\nԱյս քարերի վրա, այս պատերի,Որոնց նայել են այդ մարդիկ մի օր —Հայացքների նրանց ու խոհերիԱնանց հետքերն եմ ես փնտրում սիրով:\nՎաղուց արդեն թողել, հեռացել են նրանք,Որոնք ինձ հետ մտան բակն այս ահի, —Անխոս նայում եմ ես այս պատերին մռայլ,Շուրջս մութն է արդեն ու ամայի:\nՀրաժեշտ եմ տալիս արդեն նրանք,Շուռ եմ գալիս արդեն, որ գնամ ետԵրբ իջնում է հանկարծ ուսիս վրա,Անակնկալ՝ իջնում է մի ծանր ձեռք: \n—\nԵտ եմ նայում, վերև…\tԹեքված ուսիսՄի մարդ դեմքով հեռու, անիրական,—Մտերմական ձայնով ասում է ինձ,— Դուք ինձ մոռացե՛լ եք, բարեկա՛մ…Բարձրահասակ է, ջղուտ, աչքերը սև,Բակենբարդներ ունի, փոքրիկ մորուս:\nԵս որտե՞ղ եմ նրան արդյոք տեսել,Կյանքո՛ւմ արդյոք, տենդո՛ւմ, թե գրքերո՛ւմ:\nՎշտանման ժպիտ մի աչքերում՝Նայում է նա, նայում՝ հայացքն հառած.— Ի՞նչ է. — ասում է. — չե՞ք մտաբերումՏարիներում այն մութ իմ բարբառածՇռնդալից երգերն ըմբոստության մասին: \n—Մաքառելո՛վ անցա ուղին ես իմ,Պայքարելո՛վ այն սև բռնության դե՛մ, —Եվ պարծանքո՛վ կասեմ, որ բարեկամ էիԵս Հերցենի, պոետ Օգարևի հե՛տ...Ա՛, — զարմանում եմ ես, ճանաչելով նրան,Պարզում թևերս, որ նրան գրկեմ. —Նա ողջունում է ինձ ու հեռանում արագ —Ամայի բակն է լոկ լռում իմ դեմ...\n1929. 18. X. Լենինգրադ\nԳԱՆԳՐԱՀԵՐ ՏՂԱՆ\nՓակում եմ հոգնած աչքերըս մի պահԵվ տեսնում եմ ես — այնքա՛ն, այնքա՛ն պարզԳալիք մի գարուն, վառ մի օր ահա,Երկինքը կապույտ, օրր հրավարս:\nԱրևը արդեն բարձրացել է քիչ,Զնգում է օրը, ինչպես երգեհոն —Ու կապո՛ւյտ, կապո՛ւյտ, կապո՛ւյտ երկնքիցԹափում է կարծես երգ ու խնդություն:\nՈլորապտույտ ձգվում է շոսսենՆոր Երևանից դեպի Արարատ.Ինչքա՛ն են արդյոք տարիներ հոսելՄինչև գարնային այս օրը զվարթ:\nՇոսսեի երկու կողմերում ահաՏներ, փողոցներ ու գործարաններ,Կանաչ պարտեզներ, ծաղիկներ առատ, —Այդ ո՞վ է արդյոք այսքանը ցանել:\nԸնկած են տներն իրարից հեռու,Գործարանները մեջընդմեջ կեցած,Ո՛չ ծուխ, ո՛չ փոշի և լույս տներումԺիր մարդիկ ահա դեմքերին ծիծաղ:\n\nԵլած արթնացող քաղաքից` ահաՈլապտույտ շոսսեով այդ լայն,Առջևում կարմիր մի դրոշ պահածԱնցնում է վաշտը պիոներական:\nՀնչում է նրանց դոփյունը հաստատ,Թմբուկն է թնդում ռիթմով կորովի,Անցնում են նրանք քայլերով վստահ,Աչքերով հստակ, դեմքերով թովիչ: \n—Քայլում են նրանք շոսսեով, հետոԿտրելով այդ լայն, ասֆալտե շոսսեն`Անցնում են ահա այն ձորի մոտով,Ուր աղմկաձայն Զանգուն է հոսում:\nԶանգուն է հոսում ներքևում զվարթ,Հստակ ջրերով անվերջ կարկաչում,Իսկ այնտեղ ահա — մի հին ցանկապատՈւ քարեր՝ ընկած կանաչի միջում: \n—Քարեր, հի՛ն քարեր, վաղուց մոռացված,Անանուն, անգիր, ննջում են այնտեղ,Ուր լռությունն է իշխում անհաստատՈւ հուշն է թռչում՝ հավիտյան անթև:\nԺպտում է վերից երկինքը կապույտ,Արևն է զնգում անհուն զնգոցով,Եվ վաշտն է անցնում քայլերով անփույթ,Արբած արևի կենսատու բոցով:\nՀնչում է նրանց դոփյունը հաստատ,Թմբուկն է թնդում աղմուկով մի ժիր,Եվ մանուկների աչքերում նստածԳարունն է ժպտում արևի ուժին: \n—Անցնում են նրանք ծիծաղով հնչունԱյդ անխոս, այդ հին քարերի մոտով,Նրանց ծիծաղում կյա՛նքն է կարկաչում,Գարո՛ւնն է կանչում անափ կարոտով: \n—\nԱնցնում են նրանք: \n— Ու նրանց երթից,Աչքերը հառած քարերին խաղաղՀանկարծ բաժանվում ու մոտ է գալիսՄի կապուտաչյա, գանգրահեր տղա:\nՊիոներական փողկապը վզին,Ոտները մինչև ծնկները բոբիկ,Ճակատը բարձր , աչքերը լուսե,Հագին սպիտակ, կապտերիզ շապիկ, —Նայում է նա ջինջ, պայծառ աչքերովԳերեզմանատան քարերին մի պահ,Հետո կարծրացած փոշին է քերումՆա մի հին քարի վրայից ահա:\nՆայում է ապա նա փոշոտ քարինԱղեղանման հոնքերի տակով...\nԳրված է վրան.— «Եղիշե Չարենց,Բանաստեղծ, ծնված Մակուքաղաքում»: \nԿարդում է նա իր աչքերով ծավի,Ժպտում է, հիշում կարծես ինչ-որ բան,Քաղում է ապա մի կանաչ բաղեղ —Ու շարունակում իր թողած ճամփան:\nԾիծաղով հնչուն ու արծաթաձայնՄիանում է նա կրկին շարքերին —Եվ, հուշի նման հավիտյան անցած,Մնում է հանդում մի կորած շիրիմ...Լսո՞ւմ ես՝ այդտեղ իմ սի՛րտն է թաղած,Կոխոտի՛ր նրան քայլերով քո լույս,Օ, դո՛ւ, գալիքի գանգրահե՛ր տղա,Մեր լա՛վ գալիքի ոսկեհե՛ր մանուկ...\n1928 — 1928\nՄԱՆՐ ԲԱՆԱՍՏԵՂԾՈՒԹՅՈՒՆՆԵՐ\nԱՆՎԵՐՆԱԳԻՐ\nՀիշո՞ւմ ես՝ ինչքա՜նՍիրում էիր դուԱյն լավ աղջկաԱչքերը խնդուն,Գգվանքները հեզԱյն լա՛վ աղջկա,Որ սիրում էր քեզՈւ հիմա չկա...Հիշում ես` անգամԱյն պահին ահեղԺպիտով կարկամՆա դեմքիդ նայեց —Եվ ասաց քեզ նա.«Մի՛ լինիր տրտում,Որ պայծառ մնաՀուշս քո սրտում... :\n»\nՄԻ ՀՈԿՏԵՄԲԵՐԻԿԻ\nԱրև՛ ունես քո աչքերում,Քո աչքերում, քո ձեռքերում,Քո այդ փամփլիկ թաթիկներում,Քո Խատուտիկ աչիկներում: \n—Քո խատուտիկ աչիկներովՊիտի նայե՛ս մի օր հեռուն,Դրո՛շ պիտի պահես մի օրՔո ամրացած ձեռիկներում, —Ու չմարող իմ երգերովՊիտի գնաս դեպի գրոհ…\nԳՈՎՔ ԽՆԴՈՒԹՅԱՆ\nՈրպես մի բաժակ հուրհուրան գինի,Քո սրտից թող նաԱնբաժան լինի:\n\nՈր ընդվզումի,Պայքարի ժամինԽինդով չընդունիՔեզ գոռ թշնամին:\nԵրգս թող քո մեջԽնդություն վառի,Որ արթուն լինեսՈւ մնաս բարի: \n—\nՆՄԱՆՈԻԹՅՈԻՆ ՀԱՅՆԵԻՆ\nՍիրելի N-ին\nԵրգում էր պոետը՝ նստած վրանում, —«Մարդիկ հեռանում են ու հա՛ր մոռանում...Այդպե՛ս մոռացավ ինձ աղջիկը այն չար,Եվ դա՛ էր, օ, դա՛ էր, որ դարձավ պատճառ,\nՈր ինքս, ես ի՛նքս մի օր հեռացա —Եվ...չանցած գարունը նրանՄոռացա...» —Էլ ի՞նչ ես երգում դու՝ նստած վրանում —Եթե հեռանում են ու հա՛ր մոռանում...\nԱՆՎԵՐՆԱԳԻՐ\n(Հայնեյան մոտիվ)\nԱյն սարոտ երկրում, քարքարոտ երկրումՄենք գնում էինք ու երգեր երգում: \n—Մեր ձեռին կարմիր, հուրհուրան դրոշՄենք երգում էինք, որ գնանք գրոհ:\nԵս երգո՛վ էի հպարտ, նա զենքով —Ես պոետ էի, նա արի զինկոմ:\nՄենք գնում էինք՝ նստած չալ ձիերՄեր շուրջը կռիվ, թշնամու դիեր,Մեր դեմը ձմեռ, մեր դեմը արուն —Ու ձմռան միջից ժպտացող գարուն...Այն սարոտ երկրում, քարքարոտ երկրումՄենք կռվում էինք ու երգեր երգում...\nԱՆՎԵՐՆԱԳԻՐ\nՎԱՀԱՆ ԳՐԻԳՈՐՅԱՆ\nՔո երգերը՝ բոց, քո երգերն՝ հրե, —Բայց այդ կոմերիտ Վահանի նմանԴու ե՞րբ ես, դու ՞երբ ես, դու ե՞րբ ես գրել:\n\nՄատներով քո թույլ, մատներով բարակ,Դու ե՞րբ ես գրել այդքա՛ն հասարակ,Այդքան պարզ, այդքան ջինջ ու համոզիչ,Ինչպես երգեցիկ անիվն է արագՊտտվում ահա Վահանի ուժից: \n—\nՀիմա, լծվելով քո դժվարին գործին, —Այդպե՛ս դու, օ, ե՛րգ իմ, անի՛վ իմ, դարձի՛ր..,\nԱՆՎԵՐՆԱԳԻՐ\nԷլ չես սիրումՄշուշ ու մուժ, աշուն ու ամպ:\nԳերում է քեզՀիմա ձմեռն իր խստությամբ:\nՁգտում ես դուԷպիքական իմաստության: \n—Գերում է հիմաՔեզ ձգտումն այս վեհ, —Կարո՞ղ ես սակայնԴու դրան հասնել…\nN.N-ԻՆ\nԴարձանք մենք արդեն հասակ առած մարդ,Թե ես և թե դու: \n— Ու պետք է հիմա,Ինչպես հարկն է՝ մեզ «խելացի պահենք» —Բայց ե՞րբ ենք արդյոք մենք եղել ջահել...Ինչպես Վիյոնն է մի օր ողբացելՋահելությունը իր խայտանկար —Այդպես, թե կուզես, մենք պետք է հիմաՆզովե՛նք միայն մեր չար, հողմածեծՋահելությունը, որ անցավ արդեն —Եվ պայծառ սրտով ընդունենք ահեղԱյս կեսօրը, որ բացվում է մեր դեմ: \n—\nԱԿՍԵԼԻՆ՝ «ՄԹՆԱՁՈՐԸ»\nԿԱՐԴԱԼՈՒՑ ՀեՏՈ\nՔո «Մթնաձորում» թախիծ է ծորումՈւ կարոտ մանկութ հարազատ ձորի, —Աշխատի՛ր սակայն, որ մութ այդ ձորումՔո պայծառ ուղին անդարձ չկորի: \n—\nՍԻՐԵԼԻ Ա.-ԻՆ\nԵս չե՛մ մոռացել քեզ, բարեկա՛մ,Եվ հիշում եմ քեզ կրկի՛ն, կրկի՛ն,Ինչպես անցորդը թափառականՀիշում է միշտ իր անցած ուղին: \n—Սիրով է հիշում նա ուղին հին,Գուցե թախիծով, սակայն երբեքՆա չի՛ ցանկանա կրկի՛ն, կրկի՛նԹողնել հեռուներն ու դառնալ ետ...Երբ անցած ուղին հուշով անշեջԽոցում է, ինչպես կարոտի նետ, —Խեղդո՛ւմ է նա այդ կարոտն իր մեջՈր երբե՛ք, երբե՛ք չդառնա ետ...\n1929, 27.XX Երևան\nՄԱԿԱԳՐՈՒԹՅՈՒՆ ԳՐՔԻ ՎՐԱ\nՉընդունե՛ս, ընկե՛ր, այս գիրքս այնպես,Ինչպես աղջիկն է նվեր ընդունում. —Սպասում է նա դրան անհամբեր,Իսկ ստանալիս — մի կողմ է դնում: \n—\nN -ԻՆ՝ ԼԵՆԻՆԳՐԱԴԻՑ\nՊետրոս Մեծի այս քաղաքից,Որ Լենինի քաղաքն է է՛լԳրում եմ քեզ ահա, ընկե՛ր,Տողերը այս տրտմաթախիծ: \n—Տխրություն կա մի անարգել,Որ հասակ ենք առնում մենք է՛լ,Դառնում ենք հուշ, դառնում անցյալ,Ինչպես արտը՝ արդեն հնձած,Ինչպես շենքերն այստեղի հին,Որ, տե՛ս, կառչած միայն երգինԱյն պոետ մեծաքածքար —Հուշ են դարձել հիմա հանգած: \n—Հուշ են դարձել, միրաժ մահի,Դարձել են միֆ, — սակայն, նայի՛ր —Կանգնած է դեռ ահա անդրինԱյն գանգրահեր Ալեքսանդրի,Այն պոետի՝ սրտով հրկեզ,Որ այն մռայլ հեռուն երգեցԻր երգերում մի օր հուրհուր —Ու մնաց մե՛ծ, մնաց մաքո՛ւր.... . . . . . . . . . . . . . . . . . . . . . . .Մե՞նք էլ գուցե, մի պայծառ հուրՎառած բորբոք սրտերում մերԵրգենք օրերն այս անվեհեր —Ու մնանք մե՛ծ, մնանք մաքո՛ւր.... . . . . . . . . . . . . .. . . . … . . . . . . .\n1929. X\nԸՆԹԵՐՑՈՂԻՍ\nՈւղարկում եմ գիրքս քեզ,Ով դու ընթերցող:\nԿուզես՝ կարդա, օ, կուզես`Շպրտիր մի կողմ:\n\nԳրել եմ ես իմ գրքումԱյնպիսի` տողեր,Որ չի գրի իր երգումԵվ ո՛չ մի պովետ: \n—\nԼավ եմ գրել ես, թե վատ —Սրտովդ իմացիր, —Չկա՛ ուրիշ քննադատ:\nՔո սրտից բացի:\n\nԸՆԹԵՐՑՈՂ ՊՈԵՏԻՆ\nԶարմանքո՛վ գուցե նայես դու իմ այսԳրքի էջերին՝ թե՛ անշուք, թե՛ պարզ,Հեգնանքով գուցե ժպտաս ու ասես,Թե պոետը մեր այս ուր է հասել…Բայց հասել է նա մի ջինջ պարզության,Որ ձեռք է բերվում «դժվար վարժությամբ»:\n\nՄեզ համար արդեն ուղի է անցածՀամաշեշտ երգի ռիթմը նվագուն, —Սովորի՛ր գրել դու պարզ ու պայծառ,Ինչպես այն չքնաղ պոետը գանգուր,Որի երգերում թե՛ քորեյ, թե՛ յամբԴյութում են իրենց տոկուն պարզությամբ,Թովում են թափով, առնությա՛մբ արի —Սրանո՛վ է նա ահա վիթխարի:\n\nՆԵԿՐԱՍՈՎԻՑ\n(Փոխադրության)\nՄի՛ տրտնջա, հավաքի՛ր քո ուժերը դու.Ուղիդ դժվար է թեկուզ, բայց թեթև է, ձիգ:\nՀուրը նետած քո կյանքի մնացո՛րդը տուրԹող կրակը մինչև վերջ քո հոգին խանձի:\n\nՀՐԱԺԵՇՏ ԼԵՆԻՆԳՐԱԴԻՆ\nՄնաս բարո՛վ, քաղա՛ք դու մեծ,Քաղաք զգաստ ու մաքառող,Ես սիրեցի առօրյան քո,Ընթացքը քո թե՛ վեհ, թե՛ վես:\nԵս սիրեցի փողոցներիդՀեռուն թե՛ լուրջ, թե՛ գրավիչ,Նևան` հագած գորշ գրանիտ,Արձանն անգամ Պետրոս Մեծի,Որ բարձունքից իր ահռելիՆայում է հին պալատներին,Ուր իր համար զարմանալիԿյանք է եռում հիմա ուրիշ,Մի կյանք՝ ուրի՛շ եռանդով լի,Ուրի՛շ խանդով հրապուրիչ: \n—Մնաս բարո՛վ, քաղաք գործի,Աշխատանքի մայրաքաղաք,Մաքառումի միապաղաղ,Բայց հավիտյա՛ն ստեղծագործիչ՛Սովորեցի այստեղ ես է՛լԼինել զգաստ, լինել տոկուն,Իջավ այստեղ իմ խոլ ոգունԻմաստություն պարզ ու վսեմ,Սովորեցի գնալ անդուլՍերունդների ճանապարհով,Ինչպես ահա գնում ես դու,Օ, վե՛հ քաղաք, — մնաս բարո՛վ...\n1920, 26. Լենինգրադ\nՆԵՐԲՈՂ ԱՌ ՔՆՆԱԴԱՏՆ\nՕ, դո՛ւ, նաիրյան մարքսիզմի չստերՀագած ֆիլիստեր,Օ, դո՛ւ, պատահմամբ սերտած մտքերիՄի խղճուկ գերիԴարձած կրետին —Լսի՛ր մի անգամ խոսքը պոետի,Որին դու անշուշտ հայհոյես պիտի...Զարմանում ես դու, որ երգ եմ գրելԵս այսօր ահա մաքառման մասին,Եվ չթառամող խոսքերով հրեԳովք եմ կարդացել անդուլ երազինԵվ բարձունքների ցնորքին անհաս,—Օ, հավատացի՛ր, ընկե՛ր սիրելի,Որ հավետ անմահ մի երազ է այս: \n—Չի կարող լինել մեր ոգին գերիՍերտած խոսքերի, կռտած մտքերի, —Թե ապրում է նա ու շնչում է դեռ՝Ձգտելու է նա անհաս ափերի,Որքան էլ ահա դու այսօր պնդես,Թե չկա ուղի ինքնախոյացման,Խոլ, անխոնջ ոգու անդուլ մաքառում,Որ հասել ենք մենք անդորրի հիմա —Լենինյան այս վեհ գործերի դարում…Չէ որ լուծված են քեզ համար բոլորՀարցերը, անգամ «պրոբլեմը սիրո»,—Օ, բոլո՛ր, բոլո՛ր հարցերին արդենԴու վաղուց պատրաստ լուծումներ ունես,Քեզ համար չկա ասպարեզ, որտեղԴու անդորրության հասած չլինես: \n—Իսկ ես... \nԻ նչ պահեմ իմ հանցանքը ես.Բարդ է ինձ համար աշխարհը մի քիչ,Եվ բոլոր այդ բարդ հարցերի հանդեպՉե՛մ կարող այսօր ես թեթև խանդովԱրձակել միայն հիացմունքի ճիչ: \n—Հեշտ է ձեզ համար մեր ուղին այսօրԵվ չեք նկարել շարունակ մեզ դուռ.Ինչպես ձեր գոված պոետն է ասել —Այս ուղին, որպես մի «թեթև ոստյուն»: \n—Փռված է այսօր կրկին ձեր առաջԱյս ուղին, որպես հարսանիքի երթ,Եվ դուք, երջանիկ թմբուկներ առած,Երգում եք անվերջ հարսանիքի երգ —Եվ ինքներդ ձեր երգով հիանում, —Հասկանում եք դուք, թե ինչ եք անում...Չե՛մ ուզում գնալ ես ճանապարհով,Ուղիով ձեր այդ՝ զարմանալի հեշտ,Գերադասում եմ ուղին քարքարոտ,Որով շարունակ ընթացե՛լ եմ ես: \n—Եվ մի՛ք շփոթի ձեր ուղին այդ հեշտ,Այդ ուղին թեթև խաղի ու պարի —Պրոլետարիատի ճանապարհի հետ,Նրա մաքառման, նրա՛ պայքարի: \n—Այդպես չի այսօր շարքերով իր կուռՍրբում նա իրեն պայքարի բոցում,Եվ աշխատանքի հնոցում անդուլԱյսպես չի այսօր նոր կյանք կառուցում: \n—Ես չեմ էլ ձգտում, որ դուք ինձ շոյեք. —Դուք չե՛ք, որ պիտի սնեք իմ ոգին, —Կանցնեմ իմ ուղին ես, որպես պոետ,Ձգտելով միայն, որ ժանգ չչոքիԻմ ոգու վրա և ո՛չ մի վայրկյան: \n—Երգել եմ այստեղ ես խոհ ու պայքարԵվ խնդությունն եմ երգել իմ ոգու,Երգել եմ նրա ձգտումն անդադար,Ձգտել եմ երգով, որ մնա տոկունՆա թե՛ տխրության, թե՛ հոգսի ժամին,Ինչպես հնոցի հուրը բորբոքուն,Ինչպես օվկիանում թնդացող քամին:\nԵս գիտեմ հիմա, որ հարսանիք չի՛Մեր կյանքը այսօր, կամ «թեթև ոստյուն».Որ փոշի՛ է լոկ այն ոգուն նստում,Որ կարծում է, թե թեթև կթռչի,Ինչպես ծիծեռնակ՝ դեպի կյանքը նոր:\nԵս գիտեմ հիմա՝ որպիսի գնով,Որպիսի՛ դժվար ջանքերով է մարդԿռում իր ոգին, որ նա կարծրանա,Կոփվի — և ապա պիտանի դառնաԱյս դժվար, այս բարդ պայքարի համար: \n—Որ չի՛ վերացել դեռ կյանքից ներկաԵղկությունը՝ մեր խոհերին նստող,Եվ փոքրությունը մարդկային դեռ կա,Եվ ոգու, ոգու ճորտությունն ստոր.,.Ես գիտեմ հիմա, որ մարդը հաճախԿարող է մղել մարտ բազմաշառաչ,Բայց ոգով կքվել, թեքվել չարաչարՍիրո, կորստի, կամ հոգսի առաջ —Թե խոհերը նա այն բազմապիսի,Որ ընդունում է ուղեղով իր ցուրտ: \n—Չթրծի անդուլ և չհրկիզիՈգու, տանջանքի աննինջ հնոցում: \n—Դժվար է եղել իմ անցած ուղինԵվ կորուստներ եմ ունեցել ես մեծ,Եվ ճանապարհս եղել է հղիԽոր անկումներով, — սակայն ահա եսՈտքի եմ ելնում կրկին անվեհեր՝Խոր տանջանքներով իմ ոգին կոփած,Եվ մաքառում եմ կրկի՛ն ահա վեր`Նինջ ու հոգնություն ներքևում թողած:\nՈգի է տալիս ու թափ ներշնչումԻնձ կրկին այն մեծ պայքարը նրա՛նց,Որոնց դժվարին, բայց հաղթական չունԵրգել եմ ես իմ երգով հուրհուրան: \n—Եվ կերգեմ կրկին: \n— Եվ ո՛չ մի ժանիքԻնձ չի՛ բաժանի լենինյան դարից,Ինչպես ո՛չ մի ուժ ինձ չի՛ բաժանիԻմ շռնդալից, պայծա՛ռ քնարից…\n\n\n\n\n\n1929. 22. X. Լենինգրադ\nԼԻՐԻՔԱԿԱՆ ԱՆՏՐԱԿՏ\nՄԱՆԿՈՒԹՅՈՒՆ\nՄանկություն իմ ոսկեծամ…\nԳՈԻՐԳԵՆ ՄԱՀԱՐԻ\nI\nՕ, մանկության մասին գրել են շատ-շատերը.Մի կողմ թողնենք եթե մենք հներին —Պիտի թվենք նրանց, որ գրքերում գրել ենՈղջ պատմությունն իրենց այդ օրերի:\nԵս էլ ահա փորձում եմ իմ մանկության օրերըՈւրիշների նման առնել գրի: \n—Ո՛ւժ տուր, Մուսա, գրչիս, որ կարենամ հիմաՄանկությունս երգել ուրիշների նման: \n—\nII\nՏոլստո՛յ, ժան-ժակ-Ռոլսսո՛ , Ֆլոբե՛ր, դե-Ամիչի՛ս,Բալզա՛կ, Ռեդյարդ Կիպլի՛նգ, Զորյան ու Մահարի՛…Օ, չհուզի քեզ թող, իմ ընթերցո՛ղ, որ եսՎերջին երկու անունը դրանց շարքում դրի: \n—Խաբուսիկ է հաճախ գրական բախտն այդպես,Գրողներին եթե ըստ նյութերիՄենք դատելու լինենք... \nԲայց չե՞ն անում արդյոքՄիևնույնը — մեր նոր քննադատներն այսօր:\n\nIII\nԵթե նայենք նրանց — այսօր ունենք արդենՄենք թե՛ Շեքսպիր, թե՛ Դանտ, թե՛ Էսքիլես, թե՛ Պո: \n—Բավական է երգես երկաթաթերթ վարդեր —եվ քննադատն արդեն մի ամեհի խանդովԿըհռչակե քեզ մեծ ու հանճարեղ վարպետ:\nՉե՞ք հավատում: \n— Ինչո՞ւ– Դեռ երեկ չէ՞ր արդյոք,Որ Վերհարեն դարձավ ծերուկ պոետը մեր,Քանզի, ինչպես և նա, պոեմներ էր գրել:\n\nIV\nՔաղաքների մասին... (Օ, ալեհեր Պոե՛տ,Քեզ չեմ անշուշտ այստեղ դատապարտում, թեկուզԳրել ես դու, ավա՜ղ, ութ տողանոց սոնետԵվ քորեյը յամբից դու դժվար ես ջոկում) —Մեծարում եմ ես քո քննադատին, որ էդՄեծ տիտղոսով գուցե քո ամեհի ոգունԿամեցել է ձոնել մի վայելուչ ներբողՀափշտակված անշուշտ քո բոցավառ երգով...\nV\nՍակայն անցնենք նյութին: \n— Բայց ի՞նչ հանգով արդյոքՀարկավոր է գրել, որպեսզի երգը մերԼինի զգաստ, ինչպես մի երկաթյա արդուկ,Լինի հաճո ինչպես մտերմական նվեր: \n—Ես չեմ ուզում հիմա, օ, ընթերցո՛ղ, որ դուԱնտանելի ռիթմով դեպի ձանձրույթ չվես:\nՕ, վիթխարի Վոլթե՛ր, օ, Բուալո՛, օ, Գի՛լ,Ինձ օգնության հասե՛ք ինձ փրկեցե՛ք կրկին...\nVI\nԳրել ենք մենք անթիվ երգեր — և երգերում,Մեր երգերում բազում գործածել ենք չափեր,Որ նվում են հաճախ, հաճախ ականջ քերում,Շշմեցնում հաճախ անսանձ թափով,—Այսօր գերում է ինձ օկտավների հեռուն, —Որ զուսպ է, սեղմ, ինչպես կազմակերպված թափոր,Ինչպես երթի ելած զինվորների շարան,Ուր տողն իր տեղն ունի, ուր չե՛ն հրում իրար:\n\nVII\nՏողերն, ինչպես ցուլեր,մերձավորման մամին...Ուզում եմ ես երգել իմ օրերի հեռուն,Բայց ո՛չ այնպես, ինչպես անտառների քամին,Որ ճչում է, փնչում, կամ զայրույթից եռում: \n—,Օ, մանկությո՛ւն իմ, պարզ պատմություն ես դու մի,Դու քնքշություն, դու մեղմ թովչությունՉե՛ս բուրումՓռվում է դեմս ահա քո գորշագույն կտավը …Եվ իմ երգի համար ես ընտրում եմ օկտավը:\n-\nVIII\nԲացվում է դեմս ահա մի մոխրագույն հեռու,Մի մոխրագույն քաղաք զարմանալի անթով...Կոկորդս մի խեղդող զգացմունք է քերումԵվ պատրաստվում եմ ես երգել անուշ խանդովՔաղցրությունը, որ կար այդ օրերում,Այդ օրերի չքնաղ մեղմությունը բանտող, —Բայց…\tբայց ինչու հանկարծ, էլեգիական երգիՓոխարեն մեջս ահա մի խեղկատակ քրքիջ:\n\nIX\nԽլրտում է, ինչպես մի աներես տղա...Այո՛…Չքնաղ օրեր, զարմանալի անհոգ...Աշխարհի ծայրն ընկած մի գորշագորշ քաղաք...Հայրս՝ դաժան մի մարդ՝ բարբարոս ու անոգ.Եվ շրջապատս ահա, զարմանալի խաղաղ,Օ, ավելի խաղաղ, քան շարունակ քնողՄարդն է լինում՝ անճառ իր բերկրանքին հլու —Երբ չի կծում նրան մի չափազանց չար լու…\nX\nՕ, որպիսի չքնաղ, դրախտային օրեր...Սիրտս պատում է մի էլեգիական թախիծ,Անգամ կապույտ թախիծ, անգամ զորեղՄեր Մահարու երգած ախուվախից...Ահա տեսնում եմ ինձ՝ գարնանային շորեր,Կապույտ շապիկ հագած, հայացքս ջինջ: \n—Դեմս փռվում է լուրթ մի առավոտ —Եվ հասնում է քթիս…\tանմահական մի հոտ: \n—\nXI\n(Ո՛վ ընթերցող, վերջին բազմակետը, որ եսՎերը դրի՛ «քթիս» բառից հետո —Չմոռանա՛ս: \n— Դրա ամբողջ իմաստը քեզ՝Իր մորալով հանդերձ կպարզըվի շուտով):\nՈւրեմն, հա՛…\tահա սկսում եմ ես հեզՄանկությունս երգել հանգով դյութող: \n—Եվ դու ներող եղիր, ո՛վ ընթերցող, եթեՔեզ դուր չգա հանկարծ այս նովելս թեթև: \n—\nXII\nՄեղավոր եմ արդյոք, որ չեմ կարող ես է՛լԻմ մանկությունն հյուսել գույներից լուրթ,Որ շողում են, ինչպես դրախտային տեսիլ,Ինչպես անդարձ կյանքի անհաս խորհուրդ: \n—Թող թույլ տրվի իմ պարզ այս պատմությունն ասել՝Սկսելով դեպքից մի փոքր մութ...Ուրիշները երգեն թող մայրական համբույրը, —Իսկ ես…\tերգում եմ ես... անհրապույր այն բույրը: \n—\nXIII\nՉե՛մ մոռանա երբեք այն առավոտը ես…Երկինքը ջինջ, ինչպես լվացվելուց հետո...Օդը մաքուր, բուրյան, ողողված է ասեսԳարնան, վարդի, բախտի, կամ մանկության հոտով:\nՄի տասնամյա մանուկ՝ հագած մի նոր զգեստ`Անցնում եմ ես ահա պատուհանի մոտովՄեր տանտիրոջ, որի փոքրիկ տղան տգեղՄիշտ պարծենում էր իր զգեստներով շքեղ:\n\nXIV\nՁեզանից ո՞վ արդյոք չի զգացել բերկրանք,Երբ առաջին անգամ նոր զգեստ է հագել,Երբ աշխարհը ամբողջ քեզ թվում է ներկած,Ոսկեզօծած, ինչպես գարնանային կրոկետ…Ո՞ր երեխան արդյոք շաբաթներով երկարՉի երազել այդ օրը և սիրտը չի թակել,Երբ առաջին անգամ՝ իսկական իր չափին`Հագցըրել է նրան մայրը մի նոր շապիկ: \n—\nXV\nԱյդպես ուրեմն, — նոր, կապույտ շապիկն հագիս,Ամբողջովին լցված երջանկությամբ այդ իմ`Ես կանգնեցի այն բարձր պատուհանի տակին,Որ տանտիրոջ տղան նախանձանքից պայթի...Ախ, որքա՛ն էր նա ինձ մեր բազմամարդ բակումԻր շորերով և իր հիշոցներով խայթել:\nՆա ինձ տեսավ վերից, նայեց մի պահ վրաս,Ասաց — «Մի փոքր կաց» — ու մի վայրկյան կորավ: \n—\nXVI\nԵս մնացի ներքևը՝ հպարտությամբ լցված,Նա երևի գնաց, որ քրոջը կանչե: \n—Նայում էի ես ինձ` հիացմունքից հուզված,Երբ վերևից մի ձայն ինձ բարձրաձայն կանչեց:\nԵս նայեցի վերև... \nԵվ այդ պահին հանկարծԻնչ-որ դեղին հեղուկ դեմքս թրջեց...Ես հասկացա, բայց ուշ էր, շոշափեցի հագինս, —Ողողված էր ավա՛ղ... իմ ոսկեզօծ շապիկը:\n\nXVII\nԷլ ի՞նչ: \n— Հարկ կա՞ արդյոք շարունակելԱյս պատմությունն իմ ջինջ այգաբացի մասին. —Հարկավո՞ր է ասել, որ մայրս ինձ թակեց,Երբ պատմեցի նրան փորձությունը ես իմ.Հետո մեզ դուրս արին այդ բարեկիրթ բակից,Երբ փորձեցի՝ մանուկ ըմբոստությամբ վսեմ`Վրեժխնդիր լինել հարվածներով համառՎերից գլխիս թափած այդ բուրմունքի համար…\nXVIII\nՏոլստո՛յ, Ժան-Ժակ-Ռուսսո՛ , Ֆլոբե՛ր ու Ամիչի՛ս,Ու Մահարի Գուրգեն, — ինձ օգնության եկե՛ք,Որ կարենամ երգել իմ մանկությունը ջինջ —Իր առաջին քայլից նա ողողվեց թեպետՄի հեղուկով, որի բուրմունքների միջիցՕ, դժվար է մի քիչ քնքշություններ բեկել...Մինչև օրս, երբ ինձ մանկություն են ասում —Ես, չգիտեմ ինչու…\tայդ բուրմունքն եմ հիշում: \n—\nXIX\nԱհա՛ և իմ ամբողջ մանկությունը: \n— Էլ ի՞նչ,Էլ ի՞նչ կարող եմ ես հիշել ավելի վառ. —Այսպես թափվել է միշտ մի քնքշություն վերից,Եվ երբ փորձել եմ ես ըմբոստանալ —Մայրս սարսափահար կշտամբել է միշտ ինձԵվ խրատել է՝ լուռ, խոնարհ մնալ,Եվ ընդունել վերից թափվող ամեն մի բույր,Որպես վերուստ տրված երջանկության համբույր...\nXX\nԵվ իսկապես — այդ բո՛ւյրը: \n— Իմ ուղեղի մուժից.Որ կոչում են մարդիկ հիշողություն, —Նա ելնում է ահա և իմ սիրտը խուժում,Որպես անցած կյանքից բարձրացած թույն,Եվ չգիտեմ հիմա, թե ես ի՛նչ եմ հիշում.Իմ մանկությո՞ւնն արդյոք, թե այն անթով.Այն գարշահոտ անցյալը, որ մեզ համար միայնՆողկալի բույր ուներ, ու անարգանք, ու մահ: \n—\nXXI\nՓառ՛ք քեզ, ուրեմն, ո՜վ դրախտային բուրմունք. —Օ, մանկությո՛ւն, այդ քո բուրմունքը չէ՞ միթե,Այդ չե՞ն արդյոք հաճախ պոետները երգում,Այդ չի՞ արդյոք բազում պոետների դյութել...Եվ Մահարին արդյոք իր ոսկեբառ գրքումՉի՞ փռում բույր — այդքան, այդքան հյութեղ…Եվ եթե մենք մի քիչ զգաստ նայենք հեռուն —Ո՞ւմ մանկությունն է այդ, որ այդպես չի՛ բուրում: \n—\nXXII\nՈւրեմն փառ՛ք կրկին այդ բուրմունքին հրե...Բայց…\tնայելով այդ գորշ առավոտին ես իմԱյլևս չեմ ուզում և ո՛չ մի բառ գրելԻմ մանկության, իմ «վառ արշալույսի» մասին: \n—Եվ դու, Գուրգե՛ն, իզո՛ւր ես քո քանքարը դրել,Որ համոզես, թե քոնը եղել է ջինջ լուսին. —Օ, ո՛չ, Գուրգե՛ն. — քան գորշ մանկությունը ներկենք —Լավ չէ — վաղվա մեր վառ…\tծերությունը երգենք: \n—\nARS POETICA\nI\nՈղջույն ձեզ, ողջու՛յն ձեզ, Լենի՛ն, Մա՛րքս,Ու գո՛րծ, ու փորձությո՛ւն, ու երգեր նո՛ր: \n—Էլ չես վերադառնա երբեք դու Կարս՝Տերյանի, Մահարու, կամ քո երգի հունով:\nՈղջո՛ւյն ձեզ, ողջու՛յն ձեզ, Լենի՛ն, Մա՛րքս,Ու Շեքսպի՛ր, ու Դա՛նտ, ու վեհություն: \n—Օ, ժամեր, հոսեցե՛ք դուք հիմա պարզՈւ բախե՛ք, ու բախե՛ք բյուրավոր դուռ...\nII\nԹե ուզում ես, որ խոսքդ կտրի հորիզոններ, դաշտեր, —Պիտի վարպետ լինես անօրինակ թափի,Ինչպես Լենինը — ապստամբության, ինչպես Էյնշտեյնը—Թվի, տարածության, ձգողության, չափի: \n—\nIII\nԵրբ այնքան ճանաչես դու հույզերը մեր,Որքան մժեղի մկանը ծանոթ էր Ֆաբրին —Այնժամ դու բաց կանես պոեմների ֆաբրիկԵվ եթե եփվես էպոքում — կդառնաս Դա՛նտ, Հոմե՛ր: \n—\nIV\nՔո ամպլուան — տարերքն էր... \nԱյս լենինյան դարումԹեկուզ, ճիշտ է, երբեմն տարերքն էլ է ազդում,Բայց կա այսօր մի ա՛յլ իմաստություն՝Համառ, սիստեմատիկ, խստաբարո,Ինչպես ինքը՝ Լենի՛նը, ինչպես դիսցիպլինը,Որ սաստում է թե՛ կամք, թե՛ ինտելեկտ —Եվ ձգում է գանգից քո դեպի հինըԵվ դեպի դեռ չեկած ապագան — հազարավոր թելեր...\nV\nԴու նկատե՞լ ես, որ շատ անգամՄի հնչյուն, մի հանգ, մի մելոդի,Անգամ մի ասոնանս, անգամ մի հանգԵրգդ փոխում է հանկարծ անկամ կարոտի:\nԿան դավաճան շեշտեր, կան ռիթմեր, կան բառեր:\nԵրբ քաշում է դակտիլը — ըմբոստացի՛ր: \n—Պոե՞տ ես — դու այսօր պիտի մաքառես —Եվ չի օգնի այստեղ քեզ գնդացիրը:\nՉի օգնի սվինը: \n— Հինը հաճախՀանճարեղ անցքեր է ճարում, —Եվ չկոտրե՛ս եթե այդ ռիթմը դավաճան —Քեզ չի օգնի Լենինը — այս լենինյան դարում...\nVI\nԵս վախենում եմ, ինչպես Նեկրոման, Կես-գիշերային ժամից,Երբ ելնում է լուսինը դագաղից ու մեռնում է անգամ քամին:\nԱյդ ժամին, թե արթուն եմ լինում, զգում եմ սարսափով,Որ ահա կգա Բոդլերը, կերևա Էդգար Պոն:\nԾերունի Վերլենը կգա ու ֆավնի ձայնով երգեցիկԿերգե աշուն, թախիծ, գիշերվա լապտեր, ակացի:\nԵվ դեմը խշշացող բարդին, կթվա կրկին, թե Հայնե՛ն է —Եվ լուսինը կրկին վերևում կթերթե իմ տխուր «Ռուբայները»…\nԿԵՍ-ԳԻՇԵՐԱՅԻն ԷՍՔԻԶ\nVII\nԻնչպես սեմինարիստ պոետը նստել էրՊատուհանի առաջ: \n— Նայում էր աստղերին:\nՀեռվում ծխնելույզի ծուխը, որ բարակ ձգվում էր վեր`Նրան թվում էր անիրական փերի:\nԵվ այդ սենտիմենտալ կես-գիշերին,Որի մեջ ձայներն էին աննշմար աճում,Լուսինը կանչում էր նրան իր մեռած ափերից,Եվ պոետի հոգում հոսում էր սիրազեղ վարդաջուր:\nԻսկ հետո, երբ հեռուն ժամացույցը ցնցեցԻր հատու զարկերով լռությունը —Նա արդեն դանդաղ մռթմռթում էրՏերյանի երգերից ինչ-որ մի տողհնչեղ.Հետո կինը նրան սենյակներից կանչեց,Նա ցնցեց մազերը և մտավ ներս: \n—Այս ամենը կատարվում էր կես-գիշերին, երբԼուսինը գծում էր երկնքում իր էլիպսիսն անշեղ: \n—\nVIII\nԴու ճամփա ելար մի առավոտ,Երբ մութ էր, ամպ էր ու մառախուղ.Թողիր ետևըդ մի խարխուլ խուղՈւ մանկություն մի արյունահոտ:\nՈրպես տկլոր մի թափառական,Մեջքիդ մաղա՛խ մի ու ձեռքիդ ցուպԸնկար ուղի՛ն քո և՛ մութ, և՛ ցուրտ,Եվ կյանքդ տենդ էր անիրական…. . . . . . . . . . . . . . . . . . . . . . . . . . . . . . .Եվ առաջինը, որ հանդիպեցՔեզ ճանապարհին քո ահավոր —Այն խեղճ պոետն էր, այն սրտաբեկ,Տխուր պոետը արևավոր:\nՆա տխուր երգեր սրտիդ երգեց,Եվ այդ երգերը հրատոչորԾծեց հոգին քո շրթերով չոր.... . . . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . . . .Դու դեռ քայլում ես: \n— Ու դեռ երկա՛ր,Դեռ երկա՜ր պիտի այսպես քայլես,Մինչև երգերը քո դեռ չերգած,Մինչև մոխիրը սիրտդ այրեն:\nՄինչև սրտում քո չմնա էլՀույզի, կրքի ու հրի մի կայծ,Մինչև մարի՛ հար ու դառնա քարՔո սի՛րտը, սի՛րտը...\nIX\nԴու աճում էիր, ինչպես խոտը: \n— ԴուԼուսնի նման էիր` սենտիմենտալ:\nԵվ լուսնի լորձունք էր կաթկթումՔո շրթերից հաճախ: \nԽնդալՉգիտեիր բնավ: \n— Քո երգըՄերթ հոսում էր, որպես հորձանք,Բարձրանում էր, որպես հանդի բերքըԱնտեր: \n— Մերթ, տեսար, որոտացԻնչպես թիթեղաձայն թնդյուն: \n—Դու խարխափում էիր ու փնտրում,Բայց ի՞նչ — անհայտ էր քեզ: \n— ՀիմաԴու անփորձ ես ահա աշակերտի նման.Այս նոր հերկը, որ ուզում ես ցանել —Օ, իհարկե, կարող է քեզ կործանել:\nԲայց պիտի համառես, որպես եզ: \nՊիտիԻմանաս, որ լուսինը քեզԷլ դժվա՛ր թե փրկե: \n—Լուսադեմին, վաղ առավոտին,Երբ արևը ելնում է, որպես ճարպագունդ,Ու փռում է իր ճարպը արոտների վրա —Դու բարձրանաս պիտի ու հունդդԺլատորեն փռես: \n— Ահա՛:\nՊիտի տքնես, քրտնաթոր, — պիտի դեմքդՔրտինքը ողողե, ինչպես բալզամ, —Մինչև գիշերը իջնի ու տարածվի քո դեմ.Գիշեր, վերջին խավար, մենություն, մա՛հ տարաժամ…Ահա՛:\n—\nX\nՔո անկումները եղել են միշտԵղանակի պես պատահական,Այդպես երկինքն է թափում հանկարծԹե՛ կարկուտ, թե՛ ձյուն, թե՛ փոթորիկ.Բայց հետո, հետո, — հետո կրկինԲացվում է օրը — և վերևիցՊայծառ արև՛ն է ժպտում էլիՀրով սրբած ու մաքո՛ւր երկրին: \n—\nXI\nՕ, դո ւ, կարո՞ղ եմ արդյոք երբեքՄոռանալ ես քեզ, քանի իմ մեջՀնչում է թեկուզ չնչին մի էջՄեր կյանքից՝ անցած այնքա՛ն բեկբեկ: \n—\nXII\nԴու շա՛տ ես ցրել, տվել քամունՔո գանձը, որպես շռայլ տղա, —Դրա համա՞ր էր արդյոք տրվածԱյս վսեմ բախտը քեզ աշխարհում:\n\nXIII\nՆրանք ասում են, որ ես հոգնել եմ.Որ ես շեղել եմ ուղիս ուղիղ,Որ մեր պայքարը հոգիս լքել է,Եվ ես ընտրել եմ ուրիշ ուղի:\nՆրանք ծամում են այդ ցուրտ խոսքերը,Զառամ շրթերը քսում իրար,Կարծես շրշում են դեղին հասկերը,Կարծես մեռնում են այնտեղ նրանք: \n—\nXIV\nՆա մի աղջիկ էր, մի դիցուհի՛,Որ օրերո՛ւմ այն տրտմաթախիծՔեզ նայեց նազով ու ծիծաղեց —Մի գավառական գեղեցկուհի…Նա խոստացա՛վ քեզ երգեր երգել,Բերել կարոտներ ու անմար փառք, —Բայց երբե՛ք, երբե՛ք նա քնքշաբարՉփարվեց կրծքիդ ու չգերեց:\nԱյդ գեղեցկուհին... \nՄուսա՛դ էր նա,Որ այնտեղ, Կարսում, այն գետափինՆվիրեց մի օր քեզ գո՛րշ մի շապիկՈւ գավառական մի խեղճ քնար...\nXV\nԴու բա՛րձր ես, մե՛ծ ես, դու վիթխարի.Արյո՛ւն, արյո՛ւն է եղել միշտ քոԱմե՛ն մի տողը: \n— Դու քո երգովԸնդմիշտ կապված ես այս մեծ դարին.Եվ ինչպես օրը օրացույցիցԱնհնարին է նետել մի կողմ —Այդպես անունը քո աղմըկողՀա՛ր մնալու է օրերին կից, —Այս օրերի՛ն, այս տարիների՛ն,Այս տարիների հրին, սրին: \n—\nXVI\nՔայլի՛ր, քայլի՛ր քո ճանապարհով.Դու ո՛չ Գյոթե ես, ո՛չ Վերհարեն.Մեր Վերհարենը — նայի՛ր, հրեն —Քաշում է փառքը իր պարանով...\nՔայլի՛ր,քայլի՛ր քո ճանապարհով.Դու ո՛չ Գյոթե ես, ո՛չ Վերհարեն —Դու լոկ Չարե՛նց ես, միայն Չարենց՝. . . . . . . . . . . . . . . . . .ու վարանոտ…\nXVII\n…Լե՛նին, այո՛, — Լե՛նին: \n— Բայց ո՛չ միտինգային,Բայց ո՛չ թմբուկ թեթև, բայց ո՛չ պլակատ:\nԼե՛նին — այսօր արդեն ասել է — գագաթ,Ասել է — ներքի՛ն կառուցում քո նոր թեմայի:\nԱյդ թեմա՛ն ուռճանում է այսօր քո մեջ,Աճում է, բայց ո՛չ այնպես, ինչպես խոտը.Նա աճում է կամքո՛վ, երկաթո՛վ, — նա կյանքի՛ առավոտ է՝Մտքի, խորքի, կառուցման անհուն ելևէջ...\nXVIII\nՔեզ ժպտում է արևը: \n— Քեզ կյանքըԹվում է արյան պես տաք:\nՔեզ թովում է աշխատանքդ,Քեզ թովում է այս հա՛նգդ անգամ:\nԲայց այս թովչանքը թանկ էՔեզ համար ավելի, քան կյանքը, —Քանի որ, քանի որ դո՛ւ եսԿառուցում քո այս խնդումը:\n\nXIX\nՆյութը դիմադրո՛ւմ է, դիմադրո՛ւմ է միշտ, —Լինի երկաթ, կղմինդր, լինի մարմար:\nԴիմադրում է բառը: \n— Ահա դեմիցԱրդեն վազում է հանգը — «հարմար»:\nԴա — հնի՛ ճանապարհն է, հեշտի, բնազդի,Օ, հնի հո՛ւնն է դա, սովորության հունդը, —Այնինչ արևը, լուսինը և մեր երկրագունդըԱնվերջ կարծրանում են իրենց անեզրական վազքից:\n\nXX\nՈ՛չ մի ձագ, ո՛չ մի ձագ ձվի կեղևիցՉի բաժանվում ողբով:\nՈղբով չի՛ բաժանվում արյունը վարակից:\nԱյլ — պայքարո՛վ միայն:\nԱյդպես էլ քանա՛կն է ահա փոխվում որակի,Այդպես էլ ե՛րգն է դառնում կարմի՛ր բողբոջ:\n\nXXI\nԿարող են անցնել փոթորիկներ մեծ,Անցել են ինչպես մրրիկներ բազում, —Անխախտ կմնա կառուցումն այս մեծԳալիք օրերի անջինջ երազում:\nԿառուցումն այս վեհ մտքի ու ոգու,Կյանքը տեսնելու ընթացքն այս ուղիղ,Կյանքը փոխելու ձգտումն այս տոկուն,Խոհի, պայքարի այս անծայր ուղին...\nէՊԻԳՐԱՄՆԵՐ ԵՎ ՍԱՏԻՐԱԿԱՆ\nԲԱՆԱՍՏԵՂԾՈՒԹՅՈՒՆՆԵՐ\nՄԵՖԻՍՏՈՖԵԼ\nԵվ ասաց նա ինձ. «Լսի՛ր, լսի՛ր: \n—\nԱփերիցդ հորդող քո էներժին,Որ տալիս ես դու գինու, կանանց, —Տո՛ւր անպարտելի խոսքիդ, գրչիդ:\nԴարձրու այն մաղձ, թույն ու թանաք...» —Եվ ես ասացի. — Լսո՛ւմ եմ, սի՛ր: \n—\nՆԱ\nՆա ո՛չ պոետ է, ո՛չ քննադատ,Ո՛չ վիպագիր է, ո՛չ մտածող,Բայց ունի գլուխ, ունի ճակատ —Եվ բավական է ունեցածով:\nԵվ երազում է նա անընդհատՈւղեղով իր ծույլ ու բթացող,Որ թե՛ պոետ է, թե՛ քննադատ,Թե՛ վիպագիր է, թե՛ մտածող:\n\nՄՈՆՈԻՄԵՆՏ\n(Հեկզամետր)\nԿանգնած է ահա մետաղե այս մոնումենտը, նայի՛ր. —Մի մարդ է աչքերր հառած դեպի հեռուները. դեմքինՆստել է մի խոհ հանճարեղ, կերպարանքը խրոխտ է ու վե՛հ, —Բայց ինչ է կյանքում նա արել — անհայտ է այսօր ամենքին:\nՄարդիկ կան այդպես մեր կյանքում: \n— Քայլում են հպարտ, ամբոխումԿանգնում են, որպես մոնումենտ, իսկ թե ի՞նչ են արել — չգիտես: \n—Քո դատարկ գլո՛ւխն է միայն այդ մարդկանց միակ պատվանդանը,Հիմարությո՛ւնդ է միայն դարձնում նրանց մոնումենտ: \n—\nՀԱՐՑ Ո Ի ՊԱՏԱՍԽԱՆ\nՃանաչում եք դուք այդ մարդուն, հանճարին այդ մեր ալեհեր,Դժվար է այսօր աշխարհում այդպիսի հանճար մի ճարել.Տեսնում եք խոհը ճակատի, կեցվածքը խրոխտ, անվեհեր...Բայց ինչ է արդյոք նա արել: \n— Մի փոքրիկ հոդված է գրել:\n\n«ՀԱՆԴԵՐՁ»\nԱհա՛ քննադատ, որ եվրոպացիԵվ ինտելիգենտ լինելով հանդերձ՝Ջոկել չգիտե դեռ չորը թացիցԵվ ամե՛ն ինչից դողում է անդեմ: \n—\nԱՆՎԵՐՆԱԳԻՐ\nԿար մի քննադատ: \n— Նա երեկ, ահեղ փրփուրը բերնին,Ինձ գովք էր կարդում և պատառոտում թշնամիներիս,Այսօր նրա՛նց է համոզում ահա, որ պիտի մեռնիԻր հերոսական դիրքերի վրա, հայհոյելով ինձ: \n—Էի, մեռնի թող նա ո՛ր դիրքերում էլ ուզում է լինի,Միայն թե– մեռնի...\nN.N.\nՆա մեջ է ընկնում տեղի-անտեղի,Սխալվում է միշտ ու կարծիք փոխում,Նման է նա քիչ այն ծծկեր տղին,Որ մատն ուզում է բերանը կոխի,Բայց միշտ անպատեհ տեղեր է կոխում:\n\nԱՆՎԵՐՆԱԳԻՐ\nՆերի՛ր դու, պոետ, քո փոփոխական քննադատներին,Իսկ նրանց... նրանց... \nԷհ, ալլահը թող այդ մարդկանց ների…\nԳ. ԵՎ Ա.\nԳովում է Գ-ն Ա-ին,Գովում է Ա-ն Գ-ին,Երկուսն էլ գրքայինՀերոսներ են, —Դրվատո՛ւմ են նրանցԳործերը չգրածԵվ փայլում են նրանցԵրեսները...\nՍՈՎՈՐԱԿԱՆ ՊԱՏՄՈՒԹՅՈՒՆ\nՆա մի պոեմ պիտի գրերՈւ մի պիես, ու մի վեպ.Գրի առավ, թղթեր գրեցԵվ հայացքը հառեց վեր.Նայեց, նայեց առաստաղին,Հանճարի տեսք ընդունեց,Դեմքին իջավ խորը թախիծ,Քունը տարավ... ու քնեց:\nԵրկա՛ր քնեց: \n— Եվ աչքերըԽորը քնից բացեց երբ —Թերթում կարդաց, որ գրել էՆա մի պիես ու մի վեպ: \n—\nէՊԻՏԱՖԻԱ\nԱստ հանգչի — (անուն): \n— Նաիրյան երկրի քննադատը մեծ.Որ երկա՛ր ապրեց, բայց հերոսաբար ոչինչ չգրեց: \n—Խոնարհի՛ր գլուխդ, օտարակա՛ն, այս քարի առաջ. —Այստեղ նաիրյան հանճարն է հանգչում կրկնակի մեռած: \n—\nԼՈՒՍԱՆԿԱՐ\nԿանգնած է ահա, մազերը խռիվ, ջրվեժի ափինՄի երիտասարդ: \n— Ողջունում է նա, գլխարկը ձեռին,Շաչող ջրերին: \n—Քնարն է միայն պակասում նրան... \nՕ, հասի՛ր, Մուսա,Եվ հանձնիր նրան քնար դողդոջուն, որ դառնա պոետ: \n—\nՖԱՈՒՍՏ\n(Թեմա: \nՍևագրություն)\nՉէի՛ր ձանձրանա դու գիտությունից,Չէի՛ր ձանձրանա սիրուց ու կյանքից,Թե ունենայիր թշնամիներ մեծ,Թե նրանց շարքում գեթ մեկը լիներՄտքիդ հավասար... \nԱյժմ դու ես լոկՄիակ թշնամիդ... \nՈւ ձանձրանում ես:\n\nԱԼԵՀԵՐ ԲԱՐԵԿԱՄԻՍ\n(Տխուր էպիգրամ նրա միգրական ելույթի առթիվ)\nՕ, դո՛ւ, ալեհեր իմ բարեկա՛մ,Ուշացած, տխուր փիլիսոփա,Եղանակի պես փոփոխական,Քմահաճ, բեկբեկ, որպես նոպա. —Օ, հին բարեկամ դու Հեգելի,Մարքսի վրայով հապճեպ անցած, —Ես ներո՛ւմ եմ քեզ, ներո՛ւմ էլի,Քանզի — խե՛ղճ ես դու, և ո՛չ թե չար...\nՍԱԱԴԻ\nԿանցնենք մենք էլ այս աշխարհում,Ինչպես ծովում՝ ջրի կաթիլ,Ծուխ կդառնա ամեն գարուն,Ինչպես ասել է Սաադին, —Բայց չի ասել դժբախտաբարԲանաստեղծը այդ հանճարեղ,Որ քանի դեռ ապրում է մարդ —Էպիգրամներ պիտի գրե:\n\nԼԵՆԻՆԳՐԱԴՅԱՆ ՍԵՆՏԵՆՑ\nԱյս քաղաքում, որ ցուրտ, մառախլապատ է միշտ,Ուր արեգակն անգամ բարձրանում է միգոտ, —Ճաշակեցիր դու մի զարմանալի հանգիստ,Օ, անհանգիստ՛իմ սիրտ, անհանգրվան ճամփորդ:\nԴու ծանրախոհ դարձար, ինչպես այս գորշ Նևան,Ինչպես այս գորշ Նևան դարձար անշեղ, —Եվ երբ դառնաս կրկին դու ԵրևանԷլ դժվար թե նա քեզ իր փոքրությամբ ճնշե....\n1929. Լենինգրադ\nՆՄԱՆՈՒԹՅՈԻՆ ՌԻԼԵԵՎԻՆ\nԱխ, ուր են հիմա այնՓողոցները մեր լայնՈւ տները.Ուր վազում են արագՈւ երգում են բարակԱռուները...Ուր Փ.-ի երգերիցՇառաչում է ջրիԽարազանը —Եվ, նստած ջրերում,Պոեմներ է գրումԱլազանը...\nՀԱՐՑ ՈՒ ՊԱՏԱՍԽԱՆ\nԱյսինչի մասին ինչու չեք մի սուր էպիգրամ հյուսել: \n—Օ, ես չե՛մ սիրում ձեռքերս կեղտոտ բաների քսել: \n—\nN.N.\nԿոճղանման գլուխ: \nՄոնումենտալ ճակատ:\nԵրկրագնդի նման կլոր նստուկ: \n—Ա՛յ թե ինչո՛ւ է նա, որպես մտքի գագաթ,Թե՛ վեհություն, թե՛ ահ, թե՛ պատկառանք ազդում: \n—\nEX UNGUE LEONEM\n(Պուշկինից)\nԼույս ընծայեցի մի անգամ ես իմՈտանավորը անստորագիր:\nՄեկն հոդված տպեց թերթում այդ մասին`Նույնպես թաքցրած ազգանունը իր:\n\nԲայց ի՞նչ... \nՉմնաց գաղտնիք մեզանիցՈ՛չ անունը իմ և ո՛չ էլ նրա. —Իմ սուր ճանկերից ճանաչեց նա ինձ,Ես ականջներից իմացա նրան: \n—\nՄԻ ԱՆՊՏՈՒՂ ԻՄԱՍՏԱՍԵՐԻ\nՔեզ հարց եմ տալիս, ո՛վ իմաստասեր,Որ բազմապիսի գրքեր ես կարդում. —Դու կարդացածդ գլխո՞ւմդ ես բարդում,Թե — դրանի՛ց է նստուկդ հաստացել,..\nՆԱԻՐՅԱՆ ՀՈՎՎԵՐԳՈՒԹՅՈՒՆ\n(Հին էպիգրամներից)\nՄի անգամ մտա թանգարանը մեր հեղափոխական,Նստած էր այնտեղ վարիչը և դինջ ցույց էր անումՄի շատ անվանի խմբապետի հետ: \n— Երբ դուրս եկա եսԳնա՛, — ասացի իմ բարեկամին, — մտի՛ր թանգարան.Հեղափոխական մեր թանգարանում անվրդով նստածԶրույց են անում Դանը նաիրյան և քեռի Մախնո՛ն: \n—\nէՔՍՊՐՈՄՏ, ԳՐՎԱԾ ՀՈՂՄԻ\nԺԱՄԱՆԱԿ\n(Գրական նավապետին)\nՍանձե՛լ է ուզում հողմերինԱյս... ողորմելին: \n—\nԹԱՐԳՄԱՆՈՒԹՅՈՒՆՆԵՐ ԳՅՈԹԵԻՑ\nԵՐԳ ԼՎԻ ՄԱՍԻՆ\n(Առաջին վարիանտ)\nԿար-չկար` բարի մի արքա՛ կար,Ապրում էր նրա մոտ մի լու:\nՍիրում էր նրան այդ արքան,Ինչպես իր հարազատ որդուն:\nԿանչում է նա մի օր դերձակին,Տալիս է շտապ հրաման,Որ լվին զգեստներ կարիԵվ շքեղ հագցընի նրան:\n\nԵվ ահա — մետաքս ու թավիշԶգեստներ ունի նա հագած,Եվ կրծքին ունի ժապավենԵվ արծաթ շքանշան:\nԴառնում է ահա նա մինիստր,Փայլում է իր կրծքի աստղի պե՛սՊալատում ամբո՛ղջ նրա ցեղըԴառնում է թե՛ հայտնի, թե՛ մեծ:\n\nԿծում են նրանք ու խայթումՊալատում հիմա ամենքին,Կծում են անգամ թագուհունԵվ չեն խնայում ոչ-ոքի՛:\nԵվ չունի ոչ– ոք իրավունքԿծած տե՛ղն անգամ քորելու, —Այնինչ մենք իսկույն սպանում ենք,Թե փորձի մեզ կծել մի լու...\n(Երկրորդ վարիանտ)Մի ծեր, մի լավ արքա կար.Ուներ իր մոտ մի լու:\nԱրքան նրան սիրում էր,Ինչպես իրա որդուն:\nԴերձակ կանչեց մի օր նա,Գոռաց հրաման տալով. —Կարիր լվին շորեր նորԹե ֆրաք, թե պանտալոն:\n\nՀագավ մեր լուն շորեր նոր,Թավիշ, մետաքս հագավ,Կապեց կրծքին նա լենտ ուԱրծաթ շքանշան:\nԴարձավ մեր լուն մինիստրԿրծքին մի աստղ պայծառ, —Նրա ամբողջ սերունդըԱզնվազարմ դարձավ:\n\nԿծում, խայթում, խոցում ենՍրանք հիմա անկանգ —Եվ դուքսերին, որ մեծ են,Եվ թագուհուն անգամ:\nՔորել կծած մարմինդԿարող ես փորձ անել...Իսկ մենք, — իսկ մենք սովոր ենքԼվին իսկույն սպանել...\nՈւոտ Ուիտմենից\nԵՎՐՈՊԱ\nճորտի խեղդող որջիցՇանթի պես նա թռավ՝ ինքն իրմով հիացած.Ոտքերով նա կոխոտում է մոխիրն ու ցնցոտիները,Իսկ ձեռքերով սեղմում կոկորդն արքաների:\nՕ, հույս և սպասում:\nՕ, տանջանքը քշված ազատասերների, որ մաքրում են իրենց ըմբոստ հոգին օտարհեռաստաններում, —Օ, որքան սրտեր կան հիմա տխրությունով հիվանդ.Վերադարձե՛ք այսօր ձեր տները, թող նոր կյանքը բացվի ձեզ համար:\nԻսկ դուք, որ ոսկի էիք առնում, որպեսզի ժողովրդին արատավորեք,Իմացե՛ք, ստախոսներ և վաշխառուներ, որ ձեր բոլոր կառափնատների, ձեր մոլության,Եվ նրա համար, որ դուք, որպես որդեր, ծծում էիք միամիտ ու բարի մուրացկաններին,Եվ նրա, որ խոստանալով, խաբում էին շուրթերն արքայականԵվ, դրժելով երդումը, քրքջում էին —Այս բոլորի համար ներումով կպատժե ձեզ ժողովուրդը, նրանպետք չեն ձեր գլուխները.Զզվելի՛ է նրան դաժան ոխակալությունն արքաների:\nԲայց հեզ ներողամտությունը ծնում է կորուստ անողոք, — ևսարսափահար արքաները ահա դառնում են ետ —Անցնում են հպարտ ու հանդիսավոր, և ամեն մեկինշրջապատում է շքախումբը. — տերտեր, բռնաբարող, դահիճ, բանտապետ, դատավոր, վաճառական, զինվոր ու լրտես:\nԻսկ բոլորի ետևից, տե՛ս, ինչ-որ ուրվական է սողում գաղտագողի ինչպես մառախլապատ գիշեր.Ամբողջովին կարմիր, ճակատը, գլուխը և մարմինը արնավառ ծալքերով ծածկած:\nՉեն երևում ո՛չ դեմքը, ո՛չ աչքերը:\nԲայց իր այդ ալ-կարմիր զգեստների տակից, որ վեր ենբարձրացվում ինչ-որ անհայտ ձեռքով,Ահավասի՛կ մի մատ, որ ցույց է տալիս հեռուն,հորիզոնները — գալարվում է, ինչպես օձի գլուխ:\nԻսկ թարմ գերեզմաններում պառկած են, արնաթաթախ,երիտասարդ մարմիններ,Եվ ձգված են պարանները կախաղանների, և շաչում ենտերերի գնդակները,Եվ բռնակալները քրքջում են բարձր — բայց այս ամենըկտան պտուղներ, և առատ կլինի նրանց հունձը:\nԱյդ դիերը պատանիների,Այդ նահատակները, օղակներից կախված, գորշ արճիճովծածկված այդ սրտերը, —Նրանք անշարժ են և պաղ, բայց և այնպես ապրում են նրանքհավիտյան, և անհնարին է նրանց սպանելը.Նրանք ապրում են, օ, արքանե՛ր, մնացած իրենց պես ջահելսրտերում:\nՄնացած եղբայրներում են ապրում նրանք, նրանցում, որպատրաստ են ձեր դեմ կրկին ապստամբելու,Նրանք մաքրվեցին, սրբացան նրանք մահով, մահը մեծացրեցնրանց և իմաստավորեց:\nԱզատության համար ամեն մի մեռածի վրա, ամեն մի գերեզմանից կծլի ազատության սերմը, իսկ նրանից — նորը.Հեռո՛ւ-հեռո՛ւ կտանեն քամիները նրան՝ գալիք սերունդների համար,Կգուրգուրեն նրան անձրևներն ու ձյուները:\nՕ , ամե՛ն մի հոգի, որ թողել է մարմինը՝ բռնակալ դահիճներից զարկված —Անտեսանելի ճախրում է աշխարհի վրայով, շշնջում է, կանչում, հսկում:\nԱզատությո՛ւն. թող հուսալքվեն ուրիշները, ես չեմ հուսալքվիերբեք:\nԻ՞նչ: \nԱյս տունը գամվա՞ծ է. տերը տե՞ղ է գնացել.—Ոչի՛նչ, շուտով նա կգա. Սպասեցե՛ք նրան:\nՊատրաստվեցե՛ք դիմավորելու նրան. արդեն գալիս են նրա համբավաբերները:\n\nԷմիլ Վերհարնից\nԲԱՆԿԻՐ\nՆամակներով ծածկված գրասեղանի առաջ,Թիկնաթոռում թաղված, դողդոջուն ու մռայլ,Նա գրում է ճերմակ թղթիկների վրա՝Միտքը հեռո՛ւ-հեռուն՝ երկրի ծայրերն հառած:\n\nՏեսնում է նա Կափը, Ցեյլոնը ու Ճավա՛ն,Եվ օվկիանոսն Հնդիկ, ուր իր նավերն հազարԴեպի չորս կողմն հողի, դեպի հազար կայան,Առագաստները բաց նավարկում են ազատ:\n\nԿայարաններն իրա ու ռելսերը կարմիր,Որ ուղարկե պիտի անապատներն անթուխպ,Ուր արևն է միայն շարժվում մեռյալ տոթում —Եբենոսի, սաթի աշխարհները անծիր:\n\nԻր հանքերը, նավթի շատրվաններն անթիվ,Իր բանկերի մոլի եռուզեռը հնչուն,Որ խեղդում է, լափում, զառանցանքով տանջումԵվ իր տենդը նետում օվկիանոսից անդին:\n\nԺողովուրդներ, որոնց սենատները դահիճԵվ օրենքները խեղճ հպատակ են իրեն —Նա կարող է մատնել նրանց հողմին հրե,Թե օգտակար լինի հաշիվներին դա իր:\n\nՊատերազմներ՝, արյուն, մոլեգնություն ու ոխ,Որոնց միակ արքան — ինքը — կրծում է հարՊաղ թվերի անկիրք ատամներով — հազարՀանգույցներ ու հարցեր արյունոտ ու այրող:\n\nԵվ նա գիտե, որ հին թիկնաթոռում բազմած,Իր մատյանում երբ նա խծբծում է դողդոջ —Իր քաղքենի ոգուն կապում է կյանքը ողջ,Ուր տիրում է թախիծ ու սպիտակ սարսափ:\n\nՕ, ոսկի՛ն, իր ոսկի՜ն, որ ցանում է հեռու,Բազմապատկում այնտեղ — մոլի քաղաքներում,Այնտեղ — խրճիթներում ու խուցերում տխուր,Ու լույսերում, օդում, ամենո՛ւր:\n\nԻր թևավոր ոսկի՛ն, հեռուներով հարբած,Իր սավառնող ոսկի՜ն, իր գիշատիչ ոսկի՛ն,Ոսկի՛ն շնչող ու վառ —Ոսկի՜ն:\n\nԻր ոսկի՜ն, որով փայլում են բորբ ամեն քամի ու հով,Իր ոսկին, որ հողն է ծծումԹշվառության անթիվ շրթունքներով:\nԻր ոսկի՜ն հուրհրատող, իր ոսկի՛ն խորամանկ, խաբող առա՛նց խոսքի,Լույսի ու արևի բեկոր — իր ոսկի՛ն:\n\n\n\n\n\n\nՆա գիտե ինքն էլ, թե ինքն ինչի է տեր,Բայց իր դիզած ոսկին ավելի է եթե,Քան բուրգերը հսկա, աշտարակները ցից —Նա սիրում է խորհել, պաղարյուն ու հանգիստ,Խորը, զգաստ սիրով,Որ ինքն ունի արդեն, որպես բարիք ու գանձ—Իսկական ակն հողի զրնգան ու զնգան:\n\nԱմբոխն ատում է իրեն, բայց պատկանում է նրան.Նախանձում են բոլորն էլ — ոսկին պսա՛կն է նրա:\nՑանկությունը երկրային, հրդեհումը նրա կեզԼափում է սիրտը նրանց, ինչպես իր սիրտը լափեց:\n\nԻնքը — նա է, որ տալիս է ուզածինԴյութիչ վաստակը հացի:\nԻ՞նչ հոգ, որ նա կեղեքում է բոլորին. —Ով իր դռնից հեռացավ — նա դառնալու է նորից:\nՈրպես հսկա ջրապտույտ, որպես հորձանք.Թավալվում է ուժը նրա ահեղաձայն,Փրփրում է, եռում ու քաշում է իր մեջՏերևներ ու ճյուղեր և քարեր ու սերմեր, —Կարողություն, հասույթ, տնտեսություն ու կյանքԵվ կոպեկնե՛րն անգամ,Որ խուղերի մթում, գիշերն ամեն ծառաՀամարում է ծածուկ իր ճրագի առաջ:\n\nԱյսպես ահա, հսկա իր դեզերով փողիԹիկնաթոռում թաղված, դողդոջուն ու մռայլ,Նա տիրում է բոլո՛ր արքաների վրաՈւ վճըռում բախտը ծովերի ու հողի:\n\nԿԻՆԸ ՃԱՄՓԱՄԻՋԻՆ\nՔաղաքում այս ոսկե,Եբենոսյա,Կի՛ն սևազգեստ, ճամփամիջին կեցած,Օրը օրին,Նորից ու նորից,Ի՞նչ ես ուզում դու — ասա՛:\n\n— Ահա հույսերը սև՝ սև շների նման`Կաղկանձեցին նորից, հուսահատ ու մռայլ,Իմ բիբերի նսեմ լուսինների վրա,Որ երբեմն լուսե խավարել են հիմա:\nԱյնպես երկա՛ր-երկա՛ր կաղկանձեցին նրանքԻմ բիբերի նսեմ լուսինների վրա...Ինչպես ոսկի ու սուգ — իմ մազերի հյուսկենԽենթանում է, հուզում ոհմակներին այդ սև,Ու մեղավոր, մաքուր իմ մարմընի ոսկինԵրազներ է ցրում խելագար ու լուսե:\n\n— Կի՛ն սևազգեստ, ճամփամիջին կեցած,Օրը օրին.Նորից ու նորից,Ի՞նչ ես ուզում դու — ասա՛:\n\n— Առագաստները բաց ո՛ւր է թռչում, գիտե՞ք,Իմ կուրծքը գիրգ ու գեր, — դեպ ի՞նչ ահեղ հրդեհ,Դեպ ինչպիսի՞ հուշեր ու դրախտներ խավար:\nԻ՞նչ ոգիներ են խենթ, կամ նժույգներ հրե,Եվ ի՛նչ, և ի՞նչ, և ի՞նչ մրրիկներ են վառելԻմ շրթունքներն այսօր հուրհրատող ու վառ:\n\nԱխ, ի՜նչ հրդեհ է. — Օ ես հրե՛ եմ,Որ միշտ լիզում են տարփանքս կեզ:\nԵվ ի՛նչ թովիչ եմ, որ այդ շներըՏենչում են մահը, որ կա իմ մեջ:\n\nԿի՛ն սևազգեստ, նորից ու նորից,Օրը օրին,Ինչ ես ուզում դու այդպես:\n\nԵս ա՛յն եմ, ում գգվանքը թույն է.Ես ում հպում եմ դողդոջուն —Նրան տալիս եմ մեղկությունս.Ես կործանում եմ ու կորչում:\n\nՇրթերս ա՛լ են, արնոտ են, ձիգ են,Բոսոր փայլում են նրանք անահ.Անցորդ մահո՛ւ պես գեղեցիկ եմԵվ ամենի՛նն եմ, ինչպես և նա:\n\nԻնձ մոտենում է, ով ուզում է,Թաղման ջահեր է վառում արթուն: \n—Ու էլ թողնում է իր հուզումըՄարմնիս փարթամ այս դիակառքում:\n\nՏալիս եմ գիրկն իմ ամենքին ես,Տաճար է գիրկն իմ չգոցած:\nԻմ սերն անե՛ծք է երկնքի՛ դեմ՝Ջահի պես վեր է նա ցցած:\n\nԵս վեհ կեցած մի աշտարակ եմՀամակ երկաթ ու դարերից:\nՁեզ զազրելի է իմ կրակը,Բայց ընդունում եք ինձ էլի:\n\nՕ, ես նրանցն եմ, ով անսեր է,Ում սիրտը բիրտ է ու հիվանդ,Ով որ սիրում է, որ իր սերըԵվ թուքը քաղցր ինձ թվա:\n\nՆրանք սիրում են, որ իմ սերըՄնում է մութ այս անդունդում,Ուր ալ դրո՛շ է անիծելը՝Փռված միգում այս ու տենդում:\n\n— Կ՛ին սևազգեստ, ճամփամիջին կեցած,Օրը օրին,Նորից ու նորից,Ում ես ուզում դու — ասա՛:\n\n— Ահա արևը հին՝ փախած մթի խայթից՝Ոսկիներ է ցրել իրիկնային մայթին,Եվ ձգվել է ահա, որպես հսկա մի օձ,Հսկա քաղաքը — տե՛ս, փակուղի ու փողոցԿայծկլտում են այնտեղ կրակների ակնից,Ուր կանչում է, որպես հավերժական մագնիտԿի՜նը. — կեցել է նա մայրամուտին մռայլ,Որպես հպարտ արձան, հորիզոնի վրա:\n\nՈհմակը շների,Անհուսության, մահու ոհմակները այդ սև,Կաղկանձեցին նորից լուսիններին նսեմ,Սև բիբերիս խոշոր լուսիններին նսեմ,Որ գիտեին այնպես բորբոքել ու կիզել:\nԱյնքան երկար-երկար կաղկանձեցին նրանքՍև բիբերիս խոշոր լուսինների վրա:\nԱյդ ի՞նչ կրակ է բորբ, այդքան արագ, արագԻմ կոնքերից հոսում դեպի մարմինս Հրի.Եվ ի՞նչ փայլով է խոլ կուրծքս մթնում Վառած,Որ ցնդել են այդ սև ոհմակները էլի:\nԻ՞նչ ոգինե՛ր խելառ, ի՞նչ մրրիկներ հրիՕրորեցին վառվող շրթունքներս նորից:\nՈւ մազերս կրկին, առագաստներ դրած,Ուր են թռչում ասա . ինչ դժոխքներ մռայլ:\n\n— Կի՛ն սևազգեստ, ճամփամիջին կեցած,Օրը օրին,Նորից ու նորից,Ի՞նչ ես ուզում դու — ասա՛:\n\n— Ես երազում եմ նրա՛ գալուստը,Ում պետք է ահս գգվի ագահ:\nՆա խոստացե՛լ է, նա գալո՛ւ է.Այսօր ուզում եմ — և նա կըգա՛:\n\nՕ, տանջանքո՛վ խոր, որ ձեզ խորթ է,Նա կենդանի է լցված սիրովԴեպի կոնքերը անհագուրդ իմ,Դեպի մարմինն իմ անդարձ գերող:\n\nՕ, ձեռքերի՛ն այն, որ արնոտ են,Տալիս եմ քաղցր մարմինս ես.Ես — նա՛ եմ, վախն ում անծանոթ է,Նետված է բա՜րձր իմ ամոթը,Որպես մեղսանք մի — միշտ ու անվերջ:\n\nԷլ ո՞վ կառնի ինձ — հենց այս պահուսՄութ պանդոկում մի թեկուզ մահու:\nԿի՛ն սևազգեստ, ճամփամիջին կեցած,Ո՞ւմ ես ուզում դու — անահ:\nՈվ տա ինձ արնո՛տ մի դանակ:\n\nԼՈՆԴՈՆ\nԱյն — Լո՛նդոնն է, ցնո՛րք չուգուն ու երկաթե.Այնտեղ հեծում է հանքն ահագնազարկ մուրճից.Այնտեղից են մեկնում նավերը — ով գիտեԴեպ ի՞նչ անլույս ծովեր ու արկածներ վերջին:\n\nԿայարաններ տխուր, ուր կարոտի բոցումԴողդողում են գազի լապտերները կորգիծ,Ուր ձանձրույթի ահեղ հրեշներ են ճչումՎեստմինիստերյան դաժան ժամացույցի զարկից:\n\nՈւ լապտերներ, Թայմզի երկայնքն ի վար շարած,Որ անձրևի կազմած լճակներում լեղիՕրորվում են, որպես ջրահեղձ ու մեռածՆավազների զարհուր ուրվականներ դեղին:\n\nԵվ հարբածի երգեր, ու պոռնիկի քրքիջ,Ու պանդոկի պատին — բախտանման գրեր, —Եվ հանկարծ — մա՛հն ահա, որպես մի հյուր անկոչԱյն — Լո՛նդոնն է՝ ցնորք, որ կրում ես քո մեջ:\n\nՆ. Նեկրասովից\nԵՐԿԱԹՈԻՂԻՆ\nՕ, բարի՛ հայրիկ, ինչո՞ւ եք խաբումՁեր որդուն խոսքով այդ նսեմ, —Թույլ տվեք լուսնի ցոլքերի ներքոԵս նրան ճիշտը ասեմ:\n\nԱշխատանքն այդ, Վա՛նյա, սոսկալի դժվար էր, —Չէ՛ր կարող շինել դա մի մարդ:\nԱշխարհում մի արքա կա, այդ արքան անողո՛ք է, —Սո՛վ է անունը նրա:\n\nՆա բանակներ է վարում, ծովերում նաՇարժում է նավերը, դաշտումՔշում է գութանը և անդուլ հսկում է,Ուր աշխատանքն է իշխում:\n\nՀենց նա էլ քշել է այստեղ մասսաները,Շատերը դաժան պայքարում,Կյանքի կոչելով անպտուղ չոլերը —Մեռել են այս գորշ քարերում:\n\nՃանապարհն ուղիղ է. նեղլիկ բլուրներ են,Կամուրջներ, ռելսեր ու սյուներ, —Իսկ երկու կողմերիցը, նայի՛ր՝ ոսկորներ են...Հասկանո՞ւմ ես, Վա՛նյա, — ինչքա՜ն են ընկել...\nԼսում ես, լսո՞ւմ ես ահավոր կանչերը.Դոփում են, ատամ կրճըտում, —Տեսնո՞ւմ ես՝ ամբո՛խ է, անթիվ մեռելներ են...Ինչքա՛ն են, ինչքա՛ն են — իմանո՞ւմ ես դու...\nՆրանք մերթ կտրում են երկաթ ճանապարհը,Վազում են, ուզում են հասնել.Լսո՞ւմ ես՝ երգո՛ւմ են. — «Լուսնյակ գիշերո՛վ այսՍիրում ենք մեր գործը տեսնել:\n\nՄենք այստեղ տառապել ենք ցրտի ու հովի՛ դեմ,Հավիտյան կորված մեջքերով,Ապրել ենք խուղերո՛ւմ ցուրտ, պայքարել սովի դեմ,Մրսել ու թրջվել օրերով:\n\nՄեզ թալանել են տասնապետ — գիտունները,Ծեծել են տերերը, կարիքը ճնշել,Ամեն ի՛նչ մենք տարել ենք, բայց հավետ մենք եղել ենքԽաղաղ վաստակի զավակներ:\n\nԵղբայրնե՛ր, վայելում եք դուք հիմա մեր պտուղը,Իսկ մենք մոխրանում ենք հողում, —Դուք արդյոք մեզ հիշո՞ւմ եք, մեզ արդյոք դեռ հիշում եքԹե մոռացե՛լ եք վաղուց...:\n\nՉսարսափե՛ս դու ամեհի երգից այդ. —Մեր երկրի բոլոր ծայրերիցՀավաքված այդ խմբերը քո հալալ եղբայրնե՛րն ենԱնտուն ու զրկված գյուղացիք:\n\nԱմո՛թ է. ինչո՞ւ ես հեռացնում հայացքդ.Դու արդեն մեծացել ես, փոքր հո չես.Տեսնո՞ւմ ես՝ կանգնած է հաղթանդամ գյուղացի մի —Նա տենդից հյուծվե՛լ է այնպես:\n\nՇրթունքներն անարյուն են, կոպերը ընկել են,Ձեռքերին վերքեր չորացած.Ոտքերը ուռել են նա այդպես աշխատել է —Հավիտյան ջրում կռացած:\n\nՆրա կուրծքը փոս է, այդ կրծքով նա բահըՇարունակ սեղմել է, հավիտյան հրել. —Դու նայի՛ր նրան, Վա՛նյա, ուշադիր նայի՛ր դուԴժվար է այդ մարդը իր հացը ճարել:\n\nԴու նայիր այդ մեջքը, որ հիմա կռացած է,Չի շտկել նա դեռ իր օրում.Լուռ կանգնած՝ աշխատում է, ժանգոտած բահո՛վ իրՆա հողն է փորում ու փորում:\n\nՆրանից այդ սերը դեպի աշխատանքըՄեզ է՛լ է հարկավոր սովորել.Դե օրհնի՛ր դու, Վա՛նյա, այդ ազնիվ աշխատանքը,Սովորի՛ր մուժիկին սիրել:\n\nԵվ մի՛ վհատիր մուժիկի համա՛ր դու.Ինչքա՛ն չարչարանք է արդեն նա կրել, —Կրել է նաև այս երկաթ ճանապարհը,Եվ ինչքա՜ն է, ինչքա՛ն է կրելու նա դեռ:\n\nԿկրի նա ամբողջը, — և կրծքով իր համա՛ր նաԿհարթի ճանապարհ լուսագես, —Բայց ափսո՛ս որ, Վա՛նյա, գեղեցիկ կյանքին այդՉենք հասնի ոչ դու և ոչ ե՛ս:\n\nԴեմյան Բեդնուց\n«ԼԵՆԱ»\n1912 թ. ապրիլի 4(Բանվորների գնդակահարումը Լենայում)\nՓարված իր փոքրիկ երեխաներին`Մարդուն է ահա կինը սպասում:\n— Օ, մի սպասի՛ր, նա ետ չի՛ գալու,Թշնամու գնդակն հատու էր ու սուր:\nՆա ընկավ դաշտում, և ո՛չ թե մենակ.Քո ավագ որդին, մեռած աչքերով,Դաժան թշնամու հարվածների տակԻր բանվոր հոր հետ պառկել է խռով:\nԵվ շուրջը նրանց — ընկեր, բարեկամԸնկել են` կազմած ա՛լ հողաբլուր.Եվ տաք վերքերից բանվորի արյանՀեղեղն է հոսում կարմիր ու հուրհար:\nՓայլում է գարնան արևը պայծառՉի՛ պատժի աստված չարագործներին...Եղբայրնե՛ր, օ՜, թո՛ղ անիծվի՛ նա հար,Ով որ մոռանա այս օրը խավար,Ով այս արյունը թշնամուն ների:\n\nՆ. Կլյուևից\nԵՐԳ\n«Որպես ճորտ անլեզուԵս շիրիմ կմտնեմ,Փայտե ցուրտ խաչի տակԻմ բախտը կգտնեմ»:\n\nԱյս երգն էր միշտ երգումՀայրս սև կյանքի դեմ,Մեռնելիս պատվիրեց,Որ ես այն ավարտեմ :\n\nՍակայն երգս հայրերիՀառաչով չի՛ հնչի,Այլ հողմի շաչյունովԱշխարհից կթռչի:\n\nՈ՛չ որպես հլու ճորտ,Այլ ազատ արծվի պեսԿյանքի երգը հզորԿավարտեմ հիմա ես:\n\nԳ. Գալինայից\nԱՆՏԱՌԸ ԿՏՐՈՒՄ ԵՆ...\nԿտրում են անտառի դալարուն ծառերը.Իսկ պառավ սոճիները, խոհերով լեցուն,Անբարբառ օրորում են զառամյալ գլուխներըԵվ նայում են սառը երկնքի հեռուն:\nԱնտառը կտրում են... \nԳուցե ա՛յն պատճառով, որԶարթոնքի կանչե՛ց նա վաղ արշալույսին,Որ մատաղ սաղարթո՛վ իր համարձակ երգում էրԱզատության ու արևի մասին:\nԱնտառը կտրում են... \nԲայց հողը պահում է սերմերը.Կանցնեն տարինե՛ր, և — կյանքի նոր ուժով հրահրանԿրկի՛ն պարիսպի՛ պես բարձրացած ծառերըԿխշշան եղբայրական շիրիմի վրա...\nՎլադիմիր Մայակովսկուց\nՄԻ ՔԱՆԻ ԽՈՍՔ ԻՄ ԿՆՈՋ ՄԱՍԻՆ\nԱնհայտ ծովերի հեռավոր ափովԱնցնում է լուսինը —Իմ կինը:\nԻմ շիկահեր սիրուհին:\nԻր կառքի ետևից, թափովՁգվում է համաստեղությունների երփներանգ ամբոխը:\nՊսակվում է ավտո-գարաժի՛ հետ,Համբուրում է թերթի կիոսկները,Իսկ շլեյֆի կաթն-ծիրը, որպես նաժիշտ,Զարդարված է չնչին զարդերով:\nԻսկ ե՞ս: \n—Իմ ծարաված սրտին քո հոնքերի կեռովՔո աչքերի հորից բերում էին դույլեր:\nԿախվում էիր լճե մետաքսներում,Սաթե ջութակների՛ պես երգում էին կոնքերդ:\nԱյնտեղ, ուր իշխում են դժնի տանիքները —Չե՛ս նետի ցոլքը քո դու:\nԲուլվարներում խեղդվում եմ՝ դեմքիս թախիծ փռած:\nԱխր դա դո՛ւստրն է քո —Իմ երգը —Աժուր չուլքիներով —Կաֆեների առաջ:\n\n«ՎԼԱԴԻՄԻՐ ՄԱ3ԱԿՈՎՍԿԻ»\nՏՐԱԳԵԴԻԱՅԻ ՊՐՈԼՈԳԸ\nԿարո՞ղ եքԴուքՀասկանալ,Թե ինչո՞ւ եսՀանգիստՀոգի ս եմ ափսեով տանումԳալիք օրերի ճաշին:\nՓողոցի չսափրած դեմքիցՀոսելով, ինչպես արցունք —Ես,Գուցե,Պոետն եմ վերջին:\n\nՆկատե՞լ եք.Ճոճվում էՔարե ալեյներումԶոլավոր կերպարանքը ձանձրույթի, որ մեռել է.Իսկ վազող ջրերիՍապնափրփուր վզինԿամուրջներն են ծալել երկաթե ձեռները:\n\nԵրկինքը լալիս էԱնզուսպ,Բարձրաձայն,Իսկ ամպի կնճռոտ շրթունքինԽեղկատակ գրիմա՛ս կա:\nԿարծես թե մանկիկ է երազել մի կին,Իսկ աստված պարգևել է մի իդիոտ երեխա:\nՇեկլիկ ու մազածածկ,Գիրուկ մատներո՛վ իրՁեզ գուրգուրել է արևը՛ բոռի պես աներես.Ձեր հողում ճորտ կա պառկած:\nԻսկ ես,Անվախ,Ատելությամբ լցված դեպ ցերեկվա Լույսերը`Երկաթե լարերի նմանԻմ հողի՛ն ձգել եմ —Ես — լամպերի արքա:\nԵկե ք բոլորդ մոտս.Ով ծվատում էր լռությունը,Ով ոռնում էր, քանի՛ որՑերեկների հանգույցը ձիգ է.Խոսքերով, որ պարզ ենԻնչպես բառաչյունը —Ես կբանամ ձեզ ձեր հոգիները`Դժժացող, ինչպես հեռագրասյունը...Ես ձեր գլխին միայնԿդիպչեմ մատներով —Եվ կբուսնեն չրթեր — հսկայականՀամբույրների համար,Եվ կունենանք լեզու, որ հարազատ էՏիեզերքին համայն:\nԻսկ ես,Կաղլիկ հոգով,Կքայլեմ դեպի գահս,Որի հինԳմբեթներինԿան աստղային ծակեր:\nԿպառկեմ, լուսավոր,Ծուլության շորերով,Իմ փափուկ անկողնում, որ իսկական թրքի՛ց է, —Եվ անչափ կամացուկ,Շպալների ծնկները գգվելով,Շոգեկառքի անիվը կհամբուրե իմ վիզը––—\nԼԱՎ ՎԵՐԱԲԵՐՄՈՒՆՔ ԴԵՊԻ ՁԻԵՐԸ\nԴոփելով, սմբակներըԵրգում էին կարծես. —— Գրիր.— Գրաբ.— Գրոբ.— Գրուբ:\nՔամուց քիզված,ՍառցոտՍահում էր փողոցը:\nՁինՀանկարծՍայթաքեց —Հավաքվեցին նրանքԵվ ընկավ հռհռոցը:\nՆրանք, որոնք անգործԹրև էին տալիս —Հավաքվեցին:\nԾիծաղ:\n— Ձի՛ն ընկավ:\n— Ձի՛ն:\nԾիծաղում էր փողոցը.Միայն եսՉխառնեցի իմ ձայնը այդ ոռնոցին անձուկ:\nՄոտեցա ու տեսնում եմ. —Ձիու աչքերը...Փողոցը շրջվել է —Հոսում է նրանցում...Մոտեցա ու տեսնում եմ —Կաթիլ առ կաթիլԱրցունքըՀոսելով մռութիցԹաքնըվում է բրդում:\nԵվ ինչ-որ ընդհանուրԱնասնական թախիծԻմ մեջ ծփաց հանկարծԵվ հորդեց դուրս:\n« — Ձի՛,Հարկավոր չի՛.Մտի՛կ տվեք ինձ.Ինչո՞ւ եք դուք կարծում, որ վատ եք նրանցի՛ց էլ:\nՄանկի՛կս,Բոլո՛րս էլՁիեր ենք մի քիչ.Մեզանից ամե՛ն մեկը իր տեսակի մի ձի է»:\nԿարելի էԾեր ձինԿարիք է՛լ չուներ դայակի.Կարելի է խոսքե՛րս իսկՏափակ թվացին նրան, —ՁինՍակայնԿանգնեց հանկարծ ոտքի,Խրխնջաց —Ու գնաց:\nԽաղացնում էր պոչը:\nՄանկան պես ուրախ էր:\nՈւրախ մսուրն հասավ,Պոչը շարժեց:\nԵվ թվում էր նրան,Թե ինքը — քուռակ է.Արժե ապրել կյանքումԵվ աշխատել արժե:\n\nԱ՛Յ ՔԵԶ\nՄի ժամ անց — այստեղից դեպ մաքուր նրբանցքըԿհոսի ձեր ճարպը լույծ, բաժին — բաժին,Իսկ ես բացի ձեր դեմ այնքա՛ն երգեր-գանձեր,Ես — անգի՜ն խոսքերի վատնիր ու տրանժիր:\n\nԱ՛յ, դուք — տղամարդ եք: \nՁեր բեղերին նստել էԹափթփած մնացորդը լավ չկերած բորշչի:\nԻսկ դուք ահա, որ կին եք — այդ ինչքա՛ն եք քսել.Ոստրեի պես նայում եք դուք իրերի որջից:\n\nԲոլո՛րդ էլ պոետի սրտի թիթեռնիկինԿոխոտում եք, կեղտոտ, ու կեղտոտում միջինը:\nԱմբոխը, զայրացած, կբարձրանա ոտքի,Կգալարե ոտները բյուրոտանի ոջիլը:\n\nԻսկ եթե ես այսօր ցանկանամ քծնել,Եթե կոպիտ հոնիս համբերությունն հատնի —Ես կքրքջամ, ուրախ, ու կթքե՛մ,Կթքեմ դեմքի՛ն ձեր,Ես — անդի՛ն խոսքերի տրանժիր ու վատնիչ:\n\nՊԱՏԵՐԱԶՄ ԵՎ ԽԱՂԱՂՈՒԹՑՈՒՆ\n(Պրոլոգ)\nՀե՛շտ է ձեզ:\nՆնջեցյաչք ո՛չ ամաչեն:\nՄեռած մարդասպանների հանդեպՈխըդ մարի՛ր:\nՄաքրագործող ջրով մաքրվում է արդենՄեղքը հոգու,Որ թռել է այս աշխարհից:\n\nՀե՛շտ է ձեզ:\nԻսկ ե՛սԱյս շաչյունի,Այս բիրտ շառաչյունի միջիցԻ՞նչպես տանեմՍերըԴեպի մարդը:\nԸնդունում եմ.ՍիրոՓշրա՛նքն անգամ վերջինԱյս ամեհի ծխումԽեղդըվել է արդեն:\n\nՆրանց,Որ դառնում են —Ինչին է նրանց հարկավորՁեր տխրությունը, կամՁեր երգերի օրորը:\nՆրանք,Որ պիտի մի կերպԿաղալովՄթնացնեն օրը:\n\nՎախկո՞տ եմ:\nՎախում եմ — սպանե՞ն:\nԻսկ այսպեսԿարող եմ դեռ մի դար ճորտանման աճե՞լ:\n\nՍո՛ւտ է:\nԸնդունակ եմ ես ևսԱռաջի՛նը լինելՀերոսության,Մարտի շառաչում:\n\nԱյն ո՜վ է,Ո՛վ էՈր —Քանդիչ տարիների այս նաբաթով կանչած —Չի՛ լինի խիզախ ու արի:\nԻսկ եսԱշխարհումՄիա՛կն եմԳալիք օրերի մարգարե:\n\nԱյսօր հրճվում եմ ես:\nԱռանց թափթըփելուՀոգին իմԿարողացա բերել:\nՕ,Միակ մարդկայինը —Այս ոռնոցի միջինԲարձրացնում եմՁայնսՀրես:\n\nԿուզեք —Կապեք սյունին,Կամ դեմ տվեք պատին,Կարծում եք վարանե՛մ գուցե: \n—Ուզո՞ւմ եք —ՏուզըՓակցնեմ ճակատիս,Որ նշանը պայծառ ցոլա ձե՛զ...\nՄԱՅՐԻԿԸ ԵՎ ԳԵՐՄԱՆԱՑԻՆԵՐԻ ԿՈՂՄԻՑ ՍՊԱՆՎԱԾ ԵՐԵԿՈՆ\nՍև փողոցներում սպիտակ մայրերըՏարածվեցին, ինչպես սև դագաղի գլազեթ.Հաղթանակի մասին կանչողներին ասին.«Ախ, փակեցե՛ք, փակեցե՛ք գազեթների աչքերը»:\n\nՆամակ:\n\nՄայրի՛կ, բա՛րձր:\nԾուխ:\nԾուխ:\nԾուխ:\nԷլ ի՞նչ եք, մայրի՛կ, երկարում:\nՏեսնո՞ւմ եք —Օդն ամբողջ քարած էԹեժ ռումբերի ուժից դղրդացող քարով:\nՀենց հիմա բերեցին վիրավոր երեկոյին.Երկար դիմադրում էր՝Անհարթ,Մռայլ,Կուզիկ.Եվ հանկարծ,Ցնցելով ամպե ուսերը —Արտասվեց՝ փաթաթվելովՎարշավայի վզին:\nԿապույտ շապիկ հագած ոսկե աչք աստղերըՃչացին.«Սպանվա՛ծ էՄեր անգին,Թանկագինը»:\nԵվ մահիկն իր մի աչքը սարսափահար հառեցԱբոյմը պինդ սեղմած, մեռած, սառածՁեռքի՛ն այն:\nՎազեցին տեսնելու լատվիական գյուղերը,Թե ինչպես, հաշմանդամ դարձած,Արցունքներով ոսկե կաստելների աչքերըԿոտրատում է Կովնոն փողոց-մատներն անծայր:\nԻսկ երեկոն ճչում է —Անձեռ,Անոտ.«Սո՛ւտ է.Կարող եմ դեռ —Զնգացնելով պարում շպորներըս —Բեղըս ոլորել»:\n\nԶանգ են տալիս:\nՄայրի՛կ:\nԻ՜նչ պատահեց,Լսի՛ր: \n—Սպիտակ է, ինչպես սև դագաղի գլազեթ:\n«Թողե՛ք,Հեռագիր էՍպանվածի մասին:\nԱխ, փակեցե՛ք, փակեցե՛ք գազեթների աչքերը»:\n\nՌՈՒՍԱՍՏԱՆԻՆ\nԱհա քայլում եմ ես —Անդրծովյան ջայլամ —Հանգով ու վանկով փետրազարդ:\nԱշխատում եմՀիմարըսԳլուխս թաքցնելԹաղելով փետրում երգաձայն:\n\nՔոնը չե՛մ ես, երկի՛ր հայրենի.Խո՛րըՀոգի՛սՓետուրներում թաղվի՛ր —Եվ կբացվի ուրի՛շ մի հայրենիքՀրկիզված հրով հարավի:\n\nՇոգ ու տապի կղզի:\nԱրմավներով պճնած:\n«Է՛յճանապարհ տվե՛ք»:\nԱնրջանք եմ հյուսում:\nԵվ կրկինՄինչ մյուս օազիսըՀյուսում եմ նոր հետքեր վայրկյանների փոշով:\nՈմանք փախչում են.— Երևի կծում է:\nՈմանքՍտորՔծնում:\n«Մայրի՛կյԱ՛, մայրի՛կ,Ածու՞մ է նա ձու»:\n« — Չգիտեմ, հոգյա՛կս,Երևի ածում է»:\n\nՎրնջում են էտաժները:\nՓողոցները ղժժում:\nՇնչում են ջրի ցրտություն:\nԱմբողջովին խոցված մատներով ու ծխով`Անցնում են տարիներս ցուրտ:\nԴե, ի՞նչ. — խեղդի՛ր հիմա ինձ գգվանքով զազիր,Փետուրներս խուզի՛ր քո ցուրտ քամու ձեռքով:\nԹող կորչեմ,Օտար ու սառնասիրտ,Բոլոր ձմեռներիդ մրրիկների ներքո:\n\nԱՆՕՐԻՆԱԿ ԱՐԿԱԾ, ՈՐ ՏԵՂԻ է ՈԻՆԵՑԵԼ ՎԼԱԴԻՄԻՐ ՄԱՑԱԿՈՎՍԿՈՒ ՀԵՏ ԱՄԱՌԸ, ԴԱՉԱՅՈՒՄ\nՀարյուր քառասուն հսկաԱրևների ուժովՀուրհուրում էր ամռանՄայրամուտը:\nՀուլիսին էր, շոգին,Հոսում էր շոգը շոգ,Դաչայում էր —Տոթ էր,Փոքրիկ լեռան ներքևը —Ակո՛ւլինո սարի —Ընկած էր գյուղըՏեղըՏանիքների պարի:\nԳյուղի հետևը — փոս էր,Եվ այդ քոսոտ որջումԱմեն անգամԱրևըԻջնում էր ու կորչում:\nԻջնում էր նա, որ վաղըԿրկին ելնի, վառվի,Որ ողողիԱշխարհըԻր շողերով կարմիր:\nԵվ ամեն օ րՆա նո՛ւյնը,Ու ճշտությամբԽստիվ —Եվ այս ամենըԻնձԲարկացըրեց սաստիկ:\nՄի օր այնքա՛ն եսԲարկացա,Որ գունատվեց սարսափըս,Եվ գոռացի ես.— Իջի ցա՛ծ,Բավակա՛ն է տապես:\nԵվ գոռացի ես.— Ձրիակե՛ր,Դու այդտեղ — քնքշացել ես —Իսկ ես այստեղԱմառ-ձմեռՆերկում եմ պլակատներըս:\nԵվ գոռացի ես.— Սպասի՛ր,Լսի՛ր, ոսկեճակա՛տ, — —Անգործ շրջում ես,Է,Լավ չէ—Ինձ մոտ թեյի թե գաս:\nԵս ի՞նչ արի...Օ, ես կորա...Ինձ մոտ,Հոժար կամքո՛վ իր,Ահա արևը հուրհուրանԴաշտով գալիս,Քայլում է...Ուզում եմՎախսԹաքցընեմ,Գնում եմ ես ետ-ետ,Բայց պարտիզում է նա հրեն,Գալիս էՆաԱրդեն:\nՄտնում է դուռ ու պատուհան,Թափվում է ներս —Անհասը. —Մտավ —Եվ շունչ առավ մի պահ,Հետո հնչեց իր բասը, —— Քշում եմԵտՇողերըսԵս այս անգամ թեպետ —ՍակայնԴու ինձԿանչել ես. —Պոե՛տ,Դե թեյը բե՛ր...Եվ,Քրտինքի մեջ լողալով, —Օ, շոգն հոգիս վառել էր, —Ես,Ինքնաեռը ցույց տալով,Ասի՝— Նստի՛ր, արև՛ըս...Որ սատանան էր` ինձ դրդեց,Որ եսԿանչեմ նրան, —Բայց քաշվելով, ես նստեցի,Որ չխնդա վրաս:\nՈւ լուսավոր մի պարզությունՀորդում է նա —Եվ վախըսԵս մոռանալովՆրա հետԽոսում եմ —ԵվՈւրա՛խ եմ:\nԽոսում եմԵսԴեսից դենից,Ասում եմ.— Շատ է գործս:\nԻսկ նա ասում է.— Պա՛րզ նայիրԿյանքին —Դեռ դու անփո՛րձ ես: \n—Կարծում եսՀեշտ էԱրևել.Հապա գնա՛,Փորձի.Բայց դե —Ես պե՛տք է արևեմ,Ես չե՛մ փախչում գործից...ԱյսպեսԽոսում ենք երկուսով,Կորչում է մութի հետքը.Էլ ի՞նչԳիշեր.Արդեն դու-ովԽոսում ենք իրար հետ մենք:\nՔիչ անց արդե՛ն ես`ՄտերիմԽփում եմ իր ուսին.Իսկ նա. —Նո՛ւյն բախտն է վիճակված,Պոե՛տ, մեզ երկուսիս:\nԳնա՛նք, պոե՛տ,Գոռա՛նք,Երգե՛նք.Խրվենք կյանքի գորշ խորքը.Ես իմՇողերը կցրեմ,Դու քոնը —Երգերո՛վ քո:\nԷլ ո՛չ ստվեր կա,Ո՛չ խավար,Ընկավ մութի պատնեշը.Հիմա երգի՛ր դուՈւ շողա՛ —Էլ լույսն ու երգն անվե՛րջ է:\nԵրբ նա հոգնի,Ուզի պառկելԳիշերն՝ այդ բութ քնկոտը, —Ես իմ շողերը կարձակեմ,Եվ գիշերի մեջԿծագեԻմ լույսն ու առավոտը:\nԼուսել ընդմի՛շտ,Երգել անվե՛րջ,Մինչև սառչի լեզո՛ւն քո, —Լուսել —Ա՛յ սա է արևիԵվ իմՄիակԼոզունգը...\nԸստ Սերգեյ Եսենինի\nԸՆԿԵՐՆԵՐԸ\nՆրանք փոքրիկ էին՝ երեխան ու կատուն,Մեկտեղ խաղում էին տախտակների վրա,Մինչև մութը իջներ, մինչև հայրը գար տունՈւ հողագույն հացով կերակրեր նրանց:\n\nՀայրը բանվոր էր: \nՄիշտ, առավոտվա ծեգին,Նա գործարան կերթար ու ետ կգար մութին.Հաց կբերեր իրա երեխային մի քիչ,Երեխան էլ կտար՝ կեսը կատուն ուտի:\n\nԷսպես ապրում էին: \nՀայրը նրանց մեկ-մեկԲան կպատմեր դրսի, հարուստների մասին,Որ կուշտ են միշտ նրանք, բայց չեն հոգնում երբեք, —Եվ «Մարսելյեզ» կերգեր, որ երեխան լսի:\n\nՈւ կպատմեր, որ միշտ ի՛նքը հոգնի պիտի,Պիտի արյուն թքե, որ չոր փշրանք գա տուն.Ու լռություն դարձած՝ իրիկնային մութինԿլսեին նրան երեխան ու կատուն…\nԲայց մի օր — մի օր կարմիր —Գործարան չգնաց էլ հայրըԱչքերում վճիռ կար մի,Ժպիտը հաստատ ու անծայր էր:\n\nՓողոցում — մարդիկ, մարդիկ,Դրոշներ ալվըլան, կարծես տոն էր.. —Ու նման էր մայիսյան վարդիՕրերում այդ — հոր խնդությունը:\n\nԵվ մի օր համբուրեց զավակինԲանվոր հայրը՝ ձեռքին հրացան.Համբուրեց աչքերը կատվիՈւ գնաց անձայն...\nԲայց դարձավ դռնից բանվոր հայրը,Համբուրեց նրանց վերստին.— «Հասկանո՞ւմ եք, — ասավ, ժամանակն էԶարկելու ենք էսօր հարստին»:\n\nՈւ ելավ: \nՓողոցում կրակոց էր:\nՓողոցում չոքեց բանվոր հայրը:\nԶորքերով լեցուն էր փողոցը.Փողոցում կռիվ ու պայքար էր:\n\nԶարկեցին... ճչաց բանվոր հայրը,Հարվածը կրծքին էր, հատու:\nԲայց հառաչը խոր ու անծայր այնԼսեցին երեխան ու կատուն...\nՎազեց, վազեց փողոց փոքրիկ երեխան.Կատուն վազեց հետքից իր ընկերոջ փոքրիկ,Նրանց գւխին — կարկուտ, կարմիր գնդակ տեղաց,Եվ երկուսն էլ ընկան հայր-բանվորի կողքին:\n\nՉխաղացին նրանք էլ հատակի վրա,Չսպասեցին էլ զուր, որ հայրիկը գա տուն.Նրանք փոքրի՜կ–փոքրիկ նահատակներ եղան —Երեխան ու կատուն...\nՄիխայիլ Լերմոնտովից\nՄԵՌՆՈՂ ԳԼԱԴԻԱՏՈՐԸ\nՑնծում է Հռոմն ահեղադղորդ: \nՈւ հանդիսավորԾափերի ձայնից թնդում է հսկա կրկեսը մոլի:\nԵվ ընկած է նա լո՜ւռ ու միայնակ, կրծքից վիրավորԵվ խարխափում են ծնկները փոշոտ ու արյունալի:\nԵվ իզո՛ւր է նա պղտոր հայացքով գթություն հայցում,Արյունռուշտ արքան և սենատորը նրա շողոքորթՍովոր են ծափել հավասարապես թե փառք, թե՛ անկում:\nԻ՛նչ փույթ ամբոխին մեռնող միստրուկ, մի ըմբիշ խոցոտ:\nԱնարգված է նա, որպես խեղկատակ, մոռացված արդեն.Հոսում է կրծքից արյունը կարմիր — վայրկյանը վերջին…Բայց ահա լուսե մի հիշողություն ուղեղում զարթնեց,Հոսում է ահա Դունայն հայրենի իր հոգու միջից...Եվ տեսնում է նա երկիրն հայրենի, իր կյանքը ազատ,Տե՛սնում է նրանց, որ թողե՛ց մի օր ռազմի գնալիս:\nՏեսնում է հորը դողդոջ ձեռքերը դեպ իրեն պարզած,Կանչում է իրեն ձայնով մտերիմ, տխո՛ւր, անձկալի՛...Տեսնում է սիրած երեխաներին, փոքրերին պաշտած.Բոլորն էլ իրա դարձին են նայում, ավարին, փառքին...Բայց իզո՛ւր, ահա որպես մի ստրուկ, մի գազան սաստած,Մեռնում է նա լուռ, ամբոխին՛ ի տես շվայտ հաճույքիԱռարկա դարձած մի վայրկենական...Մնա՛ս բարով, Հռո՛մ, մնա՛ս բարով, երկի՛ր իմ հայրենական:\n\nՀայնրիխ Հայնեից\nՋՈՒԼՀԱԿՆԵՐԸ\nՆրանց աչքերին արտասուք չկա.Նրանք կրճրտում են ատամները քար.« — Գերմանիա՛, պատանք ենք գործում քեզ համար,Նրան մենք հյուսում ենք մեր անեծքը վառ.Գործում ենք անվերջ, անդադար՛\nԱնեծք աստծուն, որին աղոթքովԱյնքան աղերսել ենք, դիմել ենք մտքով:\nԻզո՛ւր, չհասավ նա օրին մեր դժվար,Իզո՛ւր, նա խաբեց մեզ, թողեց մեզ շվար, —Գործում ենք անվերջ, անդադար:\n\nԱնե՛ծք և նրա՛ն — կուշտերի արքային,Որ մեզ միշտ ճնշել է, մատնել է մահի.Վերջին մեր կոպեկը խլել է նա հար,Արճիճ ու գնդակ է թողել մեզ համար —Գործում ենք անվերջ, անդադար:\n\nԱնե՛ծք քեզ և քե՛զ, մեր երկիրստորաքարշ.Ուր տեր է ամոթը, անարգանքն արքա,Ուր լավը մեռնում է անլույս, ցրտահար,Ուր կուշտ են որդերը և սարդերը չարԳործում ենք անվերջ, անդադար:\n\nՍահում է մաքոքը, զնգում մեքենան.Անդուլ աշխատում ու երգում են նրանք.Հի՛ն Գերմա՛նիա, պատանք ենք գործում քեզ համար,Նրան մենք հյուսում ենք մեր անեծքը վառ —Գործում ենք անվե՛րջ, անդադար:\n\nՎիկտոր Հյուգոյից\nԽԱՎԱՐՈՒՄ\n(Հին աշխարհը)\nԿանգնի՛ր, ալիք, ե՛տ նահանջիր, դեպի ե՛տ.Հորձքդ երբեք չի ծառացել այդքան խենթ,Այդքան խիզախ... ինչու, ալիք դուաղի,Այդքան պաղ ես, մոլեգին ու կատաղի:\nԵվ ինչո՞ւ է կես-գիշերի այս ժամին —Ոռնոցդ ահեղ, հեղեղատդ ու քամիդ:\nՈրպես հրաշք մի ահավոր, հողմ ու ջուր,Ուր ես այդպես դու թռչում ու մռնչում:\nԿանգնի՛ր, ալի՛ք, լսի՛ր դու ինձ ումնա՛.Սա՛ է վերջին քո սահմանը էլ հիմա.Մի՛ կործանիր գրոհներով քո մոլիՕրենքները, սովորություններն անցյալի,Թշվառության, մոլեգնության լուծը սև,Վաղուց նիրհած մտքի հետքերն այդ նսեմ,Ուր հանգչել են ցանկություններն ապարդյուն.Անցած կյանքի սին հուզումներն ու խնդում...Օ , մի քանդիր ստրկության այն շղթան,Որ ճնշում է կնոջը սև ծանրությամբ:\nԵվ թող, ալի՛ք, խնջույքը մեծ ուր չունինԽեղճերը տեղ, — ուր մոլուցքն է արյունի...Օ , մի դիպչիր, կանգնի՛ր, սուրբ են մեզ դրանք՝Հին, զորավոր պատնեշները այնմռայլ,Որ կանգնեցրի ես շուրջը ողջ մարդկության...Բայց դու վազում, դու ելնում ես ավելի,Ու տանում ես ողջը քեզ հետ դո՛ւ, ալիք:\nԱհա մաշված մի ձեռագիր, օրենսգիրք,Ահա ահեղ մռնչյունով մի անհատ՝Ծովն է գցել արյունոտ մի կառափնատ...Ահա գահույքն արքայական... \nԹո՛ղ, աստված,Գահընկեց է արդեն նա էլ անարգվա՛ծ —Եվ նրա հետ գահավիժել են արդենՊատարագի վերջին քուրմերն ահադեմ:\nԴատավորնե՛րն ահա. — կանգնի՛ր, դրանք սևՆժդեհներ են կառափնատան մի վսեմ...Բավ է, կանգնի՛ր, էլ մի վազիր դեպի վեր,Աղի ալիք, եղիր հանդարտ անավեր...Բայց դու նորից բարձրանում ես, դու նորիցՄակընթացով քո թռչում ես ծնկներիս,Խուժում ես ներս մենանոցը իմ բարի...ԱլիքՄակընթա՞ց ես կարծում ինձ: \n— Ես հեղեղն եմաշխարհի…\nԷժեն Պոտիյեից\nԻՆՏԵՐՆԱՑԻՈՆԱԼ\n— Ելի՛ր, ում կյանքը անիծել է,Ով ճորտ է, մերկ է և ստրուկ.Արդեն վառվում են մեր սրտերը,Արդեն կռվի ենք մենք ձգտում:\nԱյս հին աշխարհը կփորենք մենքՄինչև հիմքերը — և հետոՄեր նոր աշխարհը կշինե՛նք մենք,Ուր ոչ ստրուկ կա, ոչ դժգոհ:\n\nՍա՛ է վերջին կռիվըԵվ պայքարը մեր մեծ.ԻնտերնացիոնալըԱշխարհը կփրկե:\n\nՈչ ո՛ք չի տա՛ մեր փրկությունը,Ո՛չ խենթ հերոսը, ո՛չ արքան.Մենք պետք է մեր ազատությունըԿռենք ձեռքով մեր սեփական:\nՈրպեսզի շուտ փշրենք մեր լուծըԵվ ետ խլենք ողջ հողը մեր,Խփե՛նք մուրճերը, տանք մեր ուժը,Քանի երկաթը տաք է դեռ:\n\nՍա՛ է վերջին կռիվըԵվ պայքարը մեր մեծ,ԻնտերնացիոնալըԱշխարհը կփրկե:\n\nԼոկ մե՛նք, ճորտեր ու բանվորներս,Ունենք անխախտ մի իրավունքԱսել որ հողը մե՛րն է, մե՛րն է —Կորչի հարուստը թող տզրուկ:\nԵվ երբ պայթի մեծ փոթորիկըԵվ կուշտ շները չքանան,Նորից երկիրը և երկինքըՄերն ե՛ն ու մերը կմնան:\n\nՍա՛ է վերջին կռիվըԵվ պայքարը մեր մեծ,ԻնտերնացիոնալԱշխարհը կփրկե:\n\n\n\n\n\n\nՊՈԵՄՆԵՐ ԵՎ ԲԱՆԱՍՏԵՂԾՈՒԹՅՈՒՆՆԵՐ\n1933 — 1934\nԳիրքս նվիրում եմ իմ դուստրԱրփենիկ Չարենցին\nԱԿՐՈՍՏԻՔՈՍ\nԱրեգա՜ կ, օվկիան զորության,Րոպե առ րոպե քո հրովՓայփայի՜ր, տուր զորությունԷակին այս երգի ու սիրո.Նա դեռ փո՛քր է այնքան ու թույլ,Իր սիրտը — դեռ սափոր է մաքուր, —Կազդուրվի՜ թող նա քո հրով:\n\nՉլինի՜ թող որ աշխարհում,Արեգա՜կ, որ ես չերգեմՐախճական, ռամիկ այս դարում,Էությամբ քո լցված, հրկեզ,Նվիրված պայքարին այս ու քեզՑարդ չեղած տաղեր ու երգեր: \n—\n1933, V 13\nՊԱՏՄՈՒԹՅԱՆ ՔԱՌՈԻՂԻՆԵՐՈՎ\nՊոեմներ\nՍԱՍՈԻՆՑԻ ԴԱՎԻԹԸ\nԴառնանք — բարբառենք նզովք մենք նախՄսրամելիքի՜ն, թագավորի՜ն:\nԴառնանք — բարբառենք նզովք ապաՁենով — Օհանին, իշխանին նե՛նգ:\nԴառնանք — բարբառենք նզովք ապաԱ՜յլ իշխաններին բոլոր այն մերՈր բերին մեզ մահ, ու մուժ, ու նեռ:\nՓա՛ռք փառաբանենք ապա մենք մերԱռյուծ-Մհերին, դյուցազնին քա՜ջ,Դավիթին՝ նրա որդուն դյուցազն,Մհերին՝ նրա որդուն անմահ, —Ողջ ժողովրդին ապա Սասմա,Որ լուրթ լեռներում մի օր բազմածՀորինեց պայծառ զրույցը այս —Եվ անցավ անհետ, դարձավ երազ: \n—\nՍկսենք ապա հանգով ճարտարՍասունցի Դավթի զրույցն արդար,Որ մնալու է հավիտյան — հա՜րԶրույց իմաստուն և ոսկեբառ: \n—",
    "Մհերը՝ զարմով արևազուն՝Քառասուն տարի իշխեց Սասուն:\nԻբրև այր արդար և դյուցազուն: \n—Նա պատերազմներ մղեց բազումԹշնամիների հանդեպ հզոր,Որ խուժում էին անբավ ուժովՏիրելու բարձրիկ երկրին Սասուն, —Բայց մարտերում այդ հզորազորՀաղթում էր նա միշտ իր սրով սուր: \n—Որպես այր ռամիկ ու դյուցազուն՝Նա հուր ձի ուներ, կայծակե սուր,Բայց ուժը նրա, որ չէր կասում,Ժողովուրդն էր իր բազմաբազում:\nԵվ անպարտ էր նա իր սրով սուրԵվ ժողովրդով ռամիկ ու սուրբ: \n—",
    "Մհերի օրով երկրում ՍասունԱպրում էր ռամիկ մի ժողովուրդ,Չուներ իշխաններ նա դեռ հմուտ,Իշխաններ դժնի, ու չար, ու մութ,Եվ ապրում էր իր լեռներում լուրթՎաստակով իր պարզ, քրտինքով սուրբ:\nԱռյուծ-հերին, դյուցազնին մերՆա ինքն էր իրեն իշխան կարգել —Եվ ապրում էր իր լեռներում դեռՆա կյանքով ազատ ու անարգել: \n—",
    "Օ՛, ռամիկ կյանքի անգո պատկեր,Դարերում հեռու, ու հին, ու ծեր,Երբ մարդկությունը ապրում էր դեռՎաստակով արդար, ու սուրբ, ու վեհ:\nՕ՛, վաղընջական արշալույսներ,Մանուկ մարդկության օրեր լուսե,Երբ լուրթ լեռներում դեռ չէր բուսելԴժնի բռնության ընձյուղը սև,Երբ իշխում էին աշխարհում դեռՌամիկ ու արդար դյուցազուններ...",
    "Իշխեց նա այսպես, դյուցազնը մերՔառասուն տարի: \n— Եվ ահա ծերՄազերին նրա, գլխին հուրհերԻջավ մառախուղ, ցրտին ձմեռ: \n—Դարձավ նա զառամ ու ալեհեր,Եվ կամաց-կամաց դյուցազնին ծերՍկսեց պատել, ինչպես գիշեր,Վիշտ անբուժելի ու մահաբեր: \n—Չուներ նա ժառանգ աշխարհում դեռ—Եվ մտորում էր դյուցազնը ծեր:",
    "Մտորում էր նա, դյուցազնը ծեր,Որ մնալու է երկիրն անտեր, —Բարձրաբերձ լեռներ, հարուստ հանդեր,Եվ ոսոխի ու չարի հանդեպՌամիկ ժողովուրդ՝ անկար, անգետ: \n—Մտածում էր նա, դյուցազնը սուրբ,Որ անցնելու է իր փառքը զուր,Որ իր երկնահեց երկիրն հզորԴառնալու է վաղն հազար ու բյուրԹշնամիների ավար ու կուր: \n—Եվ այսպես՝ հասած ծերության դուռՄտորում էր նա սրտով տխուր,Եվ իր հետ մեկտեղ, թախիծով հուր,Ժողովուրդն էր ողջ մտորում լուռ: \n—",
    "Կարո՞ղ է սակայն պատահել, որ`Որքան էլ լինի ապագան մութ՝Մնա անժառանգ ու անսերունդԵրկիր մի ամբողջ ու ժողովուրդ: \n—Կարո՞ղ է լինել, որ երկրում լուրթ,Որքան էլ խավարն իջնի տխուր,Չբացվի հանկարծ հրաշքով հուրԳալիքի համար փրկության դուռ: \n—Եվ ահա — մի վառ ու պայծառ օր —Հրաշքով անհաս ու զորավոր —Առյուծ-Մհերին մեր ալևորԾնվեց մի մանկիկ արևավոր: \n—",
    "Ծնվեց մի մանկիկ արևավորԱռյուծ-Մհերին իբրև ժառանգ,Դավիթ անվանեց ծերը նրան,Փառք տվեց ապա բախտին իրա,Որ հուշն իր էլ հա՜ր երկրի վրաՊիտի առկայծի ու հուրհուրա, —Եվ նայելով իր մանուկ Դավթին՝Նա պայծառացավ սրտով կրկին,Նա ի՜նքն էր կարծես եկել երկիրՀրաշքով մի սուրբ ու անհնար, —Նա ի՜նքն էր կարծես եկել աշխպրհՈւ հուր-հավիտյան պիտի մնար…",
    "Գիտեր նա արդեն, դյուցազնը ծեր,Որ դյուցազուն է Դավիթն հուրհեր,Որ երկրին իր լուրթ, ու բարձր, ու վեհՈրքան էլ ահ գա, որքան ավեր —Կելնե Սասունցի Դավիթը վեր,Իբրև նո՜ր դյուցազն ու նոր Մհեր:\nԳիտեր, որ արդեն երկրին Սասուն,Իր ժողովրդին ռամիկ ու սուրբԹեկուզ փորձանքներ իջնեն բազում,Որքան էլ տևեն նոքա երկար —Ահա Դավի՜թը իր դյուցազուն,Իր ժողովրդի բազուկը սուրբ՝Ե՜վ արդար, և՜ վեհ, և՜ աներկբա...Ցնծաց նա սրտով իր աներեր,Այդ ինքն էր կարծես ծնվել երեկ,Խոր խավարի մեջ տեսել ցերեկ.Փարվեց կարոտով որդուն նորեկ —Խանդով խնդագին գրկեց նրան, —Փակեց նա ապա աչքերը սեգ —Եվ ինքն էլ, կինն էլ ընկան — մեռան",
    "Երբ մեռավ այսպես Մհերը ծեր,Թողնելով մանկանն իր նորածին —Սասմա իշխաններն եկան-ասին,Թե մերն է հիմա Մհերի ձին,Եվ տեր կանգնեցին ու տիրեցինՄհերի ամբողջ ունեցածին: \n—Եկան իշխաններն ու խլեցինՄհերի հողերն ու նրա ձին,Մհերի զորքերը ցրեցինԵվ կալվածները բաժանեցին: \n—Եվ տիրանալով երկրին այսպես՝Ձենով-Օհանի՜ն բերին հանդես,Որ իբրև հմուտ ու հեռատեսԱյր հավատարիմ, իշխան ու մեծ —Կառավարե և իշխե իրենց: \n—",
    "Ձենով-Օհանը դարձավ իշխան...Եվ Օհանը երբ իշխան դարձավ —Առյուծ-Մհերի զենքերն հրցայտ,Նժույգներն այն հուր, սուրը կայծակ —Հավաքեց, լցրեց մի քարանձավ:\nՄոռացած նրա փառքը պայծառ՝Թաքցրեց նրա զենքերն հրցայտ,Առյուծ-Մհերի սուրը կայծակԵվ զորությունը նրա անծայր: \n—Հավաքեց ապա, տիրեց իսկույն,Առյուծ-Մհերի ամբավ ոսկուն,Սրտում ա՜հ հազար, հազար սոսկում՝\nԱչքերը չռեց նրա ոսկուն: \n—Մոռացած նրա համբավն հավետ՝Նրա վաստակած ոսկուն ցավեց,Իբրև ոսոխից աշխարհավեր\nՄիա՜կ փրկություն ու ապավեն: \n—Իսկ դյուցազն Դավթին, մանկանն հուրհերՆա հովիվ կարգեց սարերում մեր,Որ խաշն արածե ամառ-ձմեռ,Իսկ գիշերները քնի մի ծեր,Մի այրի կնոջ խուղում, որ էլՄոռանա հավետ, որ դյուցազունԻր հայրը ուներ կայծակե սուր,Հուր նժույգ ուներ, զրահներ հուր, —Զըրկելով նրան այսպես մի օրԶենքերից իր քաջ, դյուցազուն հոր: \n—\nԺԱ\nՕ՛, Առյուծ-Մհե՜ր, ռամի՜կ արդար,Փրկության պատնե՜շ չարից չարկամ,Ձե՜ռք ժողովրդի, ո՜ւժ տիրակալ,Անհատնելի ու անեզրական...Մինչև բարձրանար վերջին անգամԴյուցազուն Դավիթն իր քնից վեր —Ձենով-Օհանը, իշխանն այն նեռԴեռ որքա՛ն պիտի քրտինք քամերԵվ ինքնությունն ու հուր գանձը մերՏա՛ր զարկիչներին աշխարհավեր...\nԺԲ\nՄսրամելիքը, արքան այն նեռ,Երբ լսեց մի օր երկրում իր ջեռ,Որ չկա Սասնում Առյուծ-Մհեր,Որ իշխաններն են արդեն տիրելԼեռներին Սասմա ու դարձել տեր —Եկավ, պաշարեց հովիտ ու լեռ,Որպես չար խորշակ, կամ ժանտ ձմեռ: \n—Օհանը մի օր բարձրացավ վեր —Պաշարված տեսավ երկիրն հայոց,Տեսավ զրահներ, ու հուր, ու բոց,Սարսափեց, սարսեց էությամբ ողջ,Եվ գնաց հայցի աղիողորմՓրկություն՝ չարից այն անողոք: \n—\nԺԳ\nԳնաց մեր Օհանն, ահով-դողովԱրքայի առջև այն անողոքԳլուխ խոնարհեց ազգով-ցեղով,«Քոնն է» — աղերսեց — «Երկիր ու հող» —Ընծայեց նրան ոսկի շողշող,Գերության հանձնեց Սասունը ողջ: \n—«Լավ» — համաձայնեց Մելիքն ահեղ, —«Ձեր կյանքը» — ասաց — «Կխնայեմ,Միայն թե թող գա քո երկնահեռ Ժողովուրդն ամբողջ, մանուկ ու ծեր,Եվ անցնի տակով իմ թրի կեռ,Որ Սասմա երկրում ո՜չ մի մարդ էլՉշարժի իմ դեմ զրահ ու զենք»:\n\nԺԴ\nՁենով-Օհանը, իշխանն այն նենգԳլուխ խոնարհեց Մելիքին նեռ,Արձակեց ապա հրաման գոռ,Որ Ժողովուրդը Սասմա ամբողջԳա, անցնի նրա փայլատակողԱրնահոտ, դաժան թրի տակով: \n—Եվ Ժողովուրդը Սասմա անկոր՝Խեղճացած, խոնարհ ու գլխիկոր,Անցավ Օհանի դժնի կամքովՄսրամելիքի թրի տակով: \n—Մելիքը, շողշող զրահ հագին,Կանգնեց՝ ահռելի ու ահագին,Եվ ժողովուրդը, մանուկ ու կին,Անցավ պողպատե թրի տակից:\nԲայց հերթը հասավ երբ Դավիթին՝Չմոտեցա՜վ նա չարի թրին,«Չե՜մ անցնի» — ասաց կամքով անկոր —«Մսրամելիքի թրի տակով»:\n\nԺԵ\nՈլորեց աչքերը արնակոխՄսրամելիքը Դավթի վրա,Մտրակեց ապա նժույգն իրա,Մտրակեց, քշեց Դավթի վրա,Որ սմբակներով հրահըրանՈտնակոխ անի, ճզմի նրան: \n—Բայց մանուկ Դավիթն անփույթ, ուրախ,Իբրև խաղ մանկան մի հրածին,Բռնեց Մելիքի ձիու սանձից,Ետ գնաց, ահռեց Մելիքի ձին,Եվ մնաց Մելիքն այն չարածինԿախված ահաբեկ ձիու սանձից:\nՄռընչաց Մելիքն ահով անծիր,Իր կայծակնափայլ սուրը քաշեց,Որ հարվածով մի, զարկով մի շեղԴյուցազուն Դավթին միջից կիսե:\nՄոտ եկավ սակայն նրան մի ծեր,Մի ռամիկ արդար, այր ալեհեր,«Ների՛ր» — բարբառեց — «Մանո՜ւկ է դեռ.Ողջ Սասունն է քեզ գլուխ թեքել,Օ՛, Մսրամելի՜ք, ինչո՞ւ ես էլՎախենում որբից մի կաթնակեր»:\nՆայեց Մելիքը ռամիկ ծերին,Իր սրին նայեց, իր զորքերին,Նայեց սասունցի իշխաններինԵվ ժողովրդին՝ դարձած գերի, —Եվ եկավ, նայեց ապա Դավթին, —«Ներում եմ» — ասաց ժողովրդին, —«Բայց թե փորձանք գա մի օր գլխիս —Սրանի՜ց կգա, այս ծուռ Դավթից»:\nԱսաց, մտրակեց իր նժույգ ձին,Հավաքեց, ապա զորքերն անծիր,Հեռացավ, գնաց Սասմա երկրից,Մարդիկ ուղարկեց ապա կրկին — ,Որ Սասմա ամբողջ հարկը փրկիչՀավաքեն, տանեն Մսրա երկիր: \n—\nԺԶ\nԵվ եկան Բադին ու Կոզբադին,Ցնծագին հասան մի օր Սասուն,Հետները բերին պարկեր բազում,Որ Սասմա ամբողջ գանձերը ձույլՀավաքեն, տանեն: \n— Խանդով քսոՁենովՕհանը, իշխանն այդ մեծ,Հարկահաններին դիմավորեց: \n—Գնաց նա ապա, անհուն հորիցՀանեց Մհեբի գանձը խորին,Եվ զարմանալի՛ շռայլորենՍկսեց չափել, ինչպես ցորեն,Առյուծ-Մհերի գանձը, որ էլՄսրամելիքի ձեռքը զորեղՀավիտյան իշխե, թագավորե: \n—Չկար Մհերի զորքը հո էլ,Որ ճզմեր նրանց ու տրորեր: \n—\nԺԷ\nԱյդ ժամին մանուկ Դավիթն հուրհերԱյն պառավ կնոջ աղքատ արտում,Թռչունների դեմ ելած մարտի,Ձեռքին մի կանաչ, բարակ բարդի,Խաղում էր զվարթ ու թռչկոտում: \n—Պառավը կանչեց մանուկ Դավթին.«Ո՛վ Դավիթ» — կանչեց — «Քաջի՜ որդի,Դու ի՞նչ ես ուզում իմ խեղճ արտից.Ինչքա՛ն տրորես ոսկեհատիկՀասկերը այրու կտավատի.Չե՞ս տեսնում՝ Բադին ու ԿոզբադինՏանում են քո հոր արդար ոսկին.Ուժ, զորություն է տված բազկիդ,Գնա՜, ո՛վ Դավիթ, գնա՜ հսկի —Չտանեն քո հոր արդար ոսկին»:\n«Բայց ո՞վ է տալիս ոսկին իմ հորԲադուն, Կոզբադուն» — զարմանքով խորՀարցրեց Դավիթ-դյուցազնը նոր: \n—«Ձենով-Օհա՜նն է տալիս քո հորԳանձերը չարին՝ չարի սովոր» —Բարբառեց պառավն հառաչքով խոր:\nԵվ գնաց մանուկ Դավիթը, որՏերություն անի գանձերին հոր: \n—\nԺԸ\nԳնաց նա, տեսավ՝ սենյակում հինԿանգնել են Բադին ու Կոզբադին,Իսկ Ձենով-Օհանը մահատիպՉափում է ոսկին ոսկեհատիկ,Պարկերը հենած հողե պատին,Ինչպես բեռ հնձած կտավատի: \n—Դավիթը տեսավ, նայեց Բադուն,Դարձավ, լուռ նայեց նա Կոզբադուն,Մոտեցավ ապա նա ՕհանինԵվ չափը խլեց նա ցորյանի,Ասաց. — «Թող որ ե՜ս չափեմ, Բադի՜,Մհերի ոսկին ոսկեհատիկ»:\nԱսաց, պարկերի ոսկին թափեց,Դատարկ ամանով օդը չափեց,Շրջեց այն ապա նա պարկի մեջ —Եվ ծիծաղելով ասաց. — «Այս մե՜կ»:\nԶայրացավ, դժնեց Կոզբադին նենգ,«Դե՜ն տարեք» — կանչեց — Դավիթին խե՜նթ,Մսրամելիքի հարկը տվե՜ք,Չեք ուզում եթե՝ գնանք ասենք —Գա, հիմքից քանդե Սասուն անտեր,Անապատ դառնան Սասմա հանդեր»:\nԶայրացավ անչափ Դավիթն այստեղ,Բարկությունն անհուն էլ չզսպեց,Ետ դարձավ — ձեռքի պղինձը մեծԿոզբադու ճաղատ գլխին խփեց: \n—Ձայն տվեց ապա նա Օհանին,«Ո՛վ Ձենով» — կանչեց — «Գնա քնի՜.Մսրամելիքը յոթգլխանիԻնչ որ կարող է՝ թո՜ղ գա՝ անի՜»:\n\nԺԹ\nԳնացին Բադին ու Կոզբադին,Մսրամելիքին գանգատ արին,Պախարակեցին Դավթին արի,Գովեցին, իբրև Սասմա բարիք,Ձենով-Օհանի վարքը բարի: \n—Մսրամելիքը, արքան այն նեռ,Զայրացավ, ինչպես դաժան ձմեռ,Արձակեց ապա հրաման գոռ,Որ գա, հավաքվի անհաշիվ զորք. —Հազար, հինգ հարյուր մանուկ նորել,Հազար, հինգ հարյուր ռազմիկ զորեղ,Հազար, հինգ հարյուր այր սևահեր,Հազար, հինգ հարյուր այր ալեհեր, —Որ գնա Սասմա երկրին տիրե,Որ Սասմա քաղաքը ավիրե,Որ ժողովրդին ամբողջ գերե,Տեղահան անե, Մսըր բերե: \n—",
    "Մսրամելիքի զորքերն եկան,Բռնեցին Սասմա սարերը ողջ,Լցրին շռնդյուն, ու թինդ, ու կոչ,Ձիերի խրխինջ ու խրխնջոց,Եվ Սասմա չքնաղ աշխարհն ամբողջԲռնեց աղաղակ, ու ծուխ, ու բոց: \n—Ձենով-Օհանը, իշխանն հայոցԲարձրացավ, տեսավ մի առավոտՄսրամելիքի զորքերն այն հոծ,Տեսավ արշավանք մի մահահոտԵվ սիրտը նրա լցվեց ահով: \n—Գնաց նա ապա Դավիթի մոտԱսաց. — «Ո՛վ Դավիթն մանո՜ւկ դիվոտ,Բերել եմ ահա քեզ մահվան բոթ»:\n«Ո՛վ Դավիթ», — կանչեց — «Դավի՜թ» ասաց«Սասմա ավերման ժամը հասավ.Եկել է զորքով բազմահազարՄսրամելիքը, արքան գազան.Գնանք, ո՛վ Դավիթ, գնա՜նք» — ասաց.«Իրեն տանք հարկը իրա ուզած.Գնանք, ո՛վ Դավիթ, ոսկի տանենք,Փրկություն հայցենք արքայից նենգ,Որ վրեժն իր չար նա չհանե,Սասմա երկիրը չկործանե»:\nԵվ ասաց Դավիթը Օհանին.«Ո՛վ Ձենով» — ասաց — «Գնա քնի՜.Առավոտ, առած աղեղ ու նետ,Ի՜նքս կգնամ — կռիվ կանեմ»:\n\nԻԱ\nԱռավոտ ելավ Դավիթը վեր,Վերցըրեց-առավ աղեղ ու նետ,Որ գնա՝ Մսրա արքայի հետՄղի պատերազմ մի չարաղետ, —Որ ուժը նրա հորդած, ինչ գետ,Դարձընի, քշի մեր երկրից ետ: \n—Բայց տեսավ նրան այրին այն խեղճ,«Ո՛վ Դավիթ» — ձայնեց — «Այդ ո՞ւր» կանչեց:\nԴավիթը ասաց. — «Գնում եմ եսՄսրամելիքին կոչեմ հանդես,Մեր երկրի համար կռիվ անեմ,Մսրամելիքին Սասնից հանեմ»:\nՊառավը ասաց. — «Դավի՜թ ռամիկ,Ինչքա՛ն ես անմիտ ու միամիտ,Փուչ գլխիդ ունես լեռան քամի,Մարդ է՞լ կգնա դարանամիտՄսրամելիքի հետ հարամիՆետով-աղեղով կռի՞վ կանի»:\n«Բա ի՞նչպես անեմ» — Դավիթն ասաց.«Ո՜չ զրահ ունեմ, ո՜չ զենք հազար»:\n«Բա ինչպես անե՛ս» — պառավն ասաց. —«Բա չե՞ս իմանում, Դավի՜թ անճար.Մհերը ուներ զենքեր անչափ,Մհերը ուներ նժույգ պայծառ,Մհերը ուներ և սուր-կայծակ»:\nԴավիթը կիտեց հոնքերն, ասաց. —«Բա ո՞ւր են իմ հոր զենքերն» — ասաց. —«Հե՛յ, խևո՜ւկ Դավիթ» — պառավն ասաց.«Ձենով Օհանի՜ն գնա ասա.Ինչքա՛ն որ զենքեր քո հերն ուներ,Ինչքան որ զրահ Մհերն ուներ —Ձենով Օհա՜նն է տարել-պահել,Գնա՜, ե՜տ խլիր, Դավի՜թ հուրհեր»:\nԱսաց, խրատեց պառավն արթունԴյուցազուն Դավթին, ինչպես որդուն.«Հավատ չընծայես ուրիշ մարդու.Թե սիրով չտա — ուժո՜վ առ դու»:\n\nԻԲ\nԳնաց Դավիթը սրտով տրտում,Գնաց այն Ձենով-Օհանի տուն,Թակեց, թնդացրեց երդիկ ու դուռ,«Ո՛վ Օհան» — կանչեց — «Ե՜կ — արի դո՜ւրս,Առյուծ-Մհերի զենքերը տո՜ւր,Որ կռիվ գնամ զենքերով հուր»:\nՕհանը, սարսած, ելավ գավիթ.«Ի՞նչ զենքեր» — ասաց — «Խևո՜ւկ Դավիթ,Դու մանուկ էիր մի միամիտ,Ո՞րտեղից փչեց գլխիդ քամին»:\nԴավիթը ասաց. — «Ձենո՜վՕհան,Մհերը ուներ ոսկե վահան,Մհերը ուներ զենքեր հրցայտ,Մհերը ուներ նժույգ պայծառ,Մհերը ուներ և՜ սուր-կայծակ:\nԲեր, հանձնի՜ր զենքեր ու զրահներ,Եթե ոչ» — ասաց — «Ուժո՜վ կառնեմ»:\nՕհանը, ահով լցված հազար,Հարցըրեց — «Դավի՜թ, քեզ ո՞վ ասաց»:\nԴավիթը ասաց. — «Պառավն այն մեր.Ե՜լ, Ձենով-Օհան, զենքերը բե՜ր,Գնամ, մեն-մենակ կռիվ անեմ,Մսրամելիքին Սասնից հանեմ»:\n\nԻԳ\nՏեսավ՝ ճար չկա, Օհանը նենգ,Հավաքեց, բերեց զրահ ու զենք,Բերեց Մհերի զենքերն հրցայտ,Նժույգը բերեց նրա պայծառ,Եվ սուրը բերեց նրա կայծակ: \n—Եվ Դավիթը երբ նժույգն հեծավ,Երբ հագավ իր հոր զրահն արծաթ,Երբ բռնեց ձեռքին սուրբ կայծակ —Դարձավ — Դավիթի հետքից ասավ.«Ափսո՛ս, Մհերի հրեղեն ձի՜,Զրահնե՛ր անգին, գանձե՛ր անծիր,Ափսո՛ս Մհերի ձիու սանձին»...Դավիթը լսեց և ետ դարձավ,«Ո՛վ Ձենով-Օհան, Օհա՜ն» — ասավ,«Պապանձվի՜» — ասավ — «քո չար լեզուն.Բա մանուկ Դավթին չե՞ս ափսոսում»...Օհանը ահից խոսքը փոխեց.«Ափսո՛ս մեր մանուկ Դավիթ» — ասեց.Աչքերից առատ արցունք հոսեց,Իբրև թե խղճաց ու ափսոսեց: \n—Դյուցազուն Դավիթն էլ չխոսեց,Առյուծ-Մհերի անունն հիշեց,Ե՜տ դարձավ ապա և ձին քշեց...\nԻԴ\nԴյուցազուն Դավիթն հուր-ձին քշեց —Մսրամելիքի բանակն հասավ.Երբ բանակն հասավ, նայեց-տեսավ՝Քնել է, բռնած հովիտ ու սար,Մսրամելիքի զորքը հազար: \n—Դյուցազուն Դավիթն երբ այս տեսավ՝Մտածեց, մանուկ մտքում ասավ.«Թե հիմա այսպես քշեմ-գնամ,Ցորյանի նման հնձեմ նրանց —Պիտի մտածեն, թե մենք քնած,Դավիթը գող-գող եկավ գնաց»:\nՁայն տվեց ուստի Դավիթը քաջ.«Վե՛ր կացեք, ելե՜ք, զորքե՜ր քնած,Որ չասեք հետո, թե մենք քնած՝Դավիթը գող-գող եկավ գնաց»:\nԱրթնացավ իսկույն բանակն ամբողջ,Թնդյուն, շառաչյուն, շռինդ ու կոչ,Ձիերի խրխինջ ու խրխնջոց,Զենքերի շաչյուն, ու հուր, ու բոց...Հավաքեց Դավիթն իր ուժը ողջ,Մրրիկի նման հուր-ձին թողեց,Կայծակներ թռան քարից, հողից,Արեգակն անգամ գույնը փոխեց,Երբ սուրն արձակեց հրե շողեր: \n—Շարժելով այսպես իր սուրն հրե,Սկսեց հնձել, ինչպես ցորեն,Մսրամելիքի զորքը զորեղ,Որ Սասմա վրա քանի՜ օր էրԵկել էր, նստել, ինչպես մորեխ: \n—Ահեղ էր Դավիթն ու ահավոր,Իբրև այր արդար, ռամիկ զինվոր,Իբրև անսասան դյուցազուն, որԿռվում էր սրով իր անպարտ հոր: \n—Երբ տեսավ նրա ցասումն այդ խորՄսրամելիքի զորքը բոլոր,Դեմ ելավ նրան մի ալևորՄսրա աշխարհից եկած զինվոր: \n—«Դավիթ» — բարբառեց զինվորը ծեր —«Ինչո՞ւ ես մեր դեմ կռվի ելել,Մսրամե՜լիքն է, արքան այն նեռ,Մեզ քշել, բռնի Սասուն բերել.Ո՛վ Դավիթ» — կանչեց — «Ո՛վ միամիտ,Դյուցազո՜ւն Դավիթ՝ մեզ պես ռամիկ,Մսրամելի՜քն է քո թշնամին,Դյուցա՞զն ես՝ գնա դարանամիտՄսրամելիքի՜ց վրեժդ հանի»:\n«Լա՜վ» — պատասխանեց Դավիթը մեր.«Իսկ ո՞ւր է հիմա Մելիքը նեռ»:\n«Այնտե՜ղ է» — ասաց զինվորը ծեր.«Վրանում այն մեծ քնած է դեռ,Ծուխ է բարձրանում այնտեղից վեր —Այնտե՜ղ է հիմա Մելիքր նեռ»:\n\nԻԵ\nԼսեց — արձակեց Դավիթն իր ձին,Էլ չանսաց հուր ձին իրա սանձին,Ինչպես գերանդին ցորյան հնձի՝Մրրկվեց այդպես թափով անծիր,Եվ գնաց, կանգնեց այն առանձինՎրանի առջև, որի միջից,Ինչպես հնոցից, թափով ամբողջ,Ծո՜ւխ էր բարձրանում, ու հո՜ւր, ու բո՜ց: \n—«Ո՛վ Մելիք» — կանչեց ձայնով անդողԴյուցազուն Դավիթն անհուն խանդով.«Ո՛վ Մելիք» — կանչեց — «Քնելըդ թո՛ղ,Ե՛լ, կռիվ մղենք, զարկե՜նք հերթով,Ինչքա՞ն ես տեսնենք արդյոք դու քաջ,Որ ժողովրդիդ՝ ահից կորած՝Քշել ես, բերել Սասմա վրա»:\nՄելիքը լսեց ձայնը նրա,Վեր կացավ, նստեց մի պահ մռայլ,Նայեց նա հպարտ իրա զորքին,Մոտ կանչեց ապա մանուկ Դավթին,Հսկա բերանը ապա բացեց,Դյուցազուն Դավթի վրա փչեց,Որ նրան, ինչպես չնչին տաշեղ,Թռցնե, Սասմա դաշտից քշե: \n—Բայց կանգնած մնաց Դավիթն հուրհերԻր տեղում անշարժ ու աներեր: \n—\nԻԶ\nՎեր թռավ տեղից Մելիքն ահեղՍարսափից կորած ու խելահեղ,Բայց զսպեց իրեն, շունչը պահեց,Ժպտալով ապա Դավթին նայեց,«Նե՜րս արի» — ասաց — «Դավի՜թ ջահել,Նստենք միասին, մարդավայելԽոսք-զրույց անենք, ապա կրկինԵլնենք միասին, կարգով կարգինՁի-նժույգ նստած, զրահ առած՝Մեր ուժը փորձենք զորքի առաջ»:\nՕ՜, մանուկ Դավիթ դու միամիտ,Առյուծ-Մհերի որդի՜ ռամիկ,Քո գլխում ինչքա՛ն խաղա քամի, —Ահեղ փորձության, մահու ժամինՈրքա՛ն հավատաս անգետ կամինԱմե՜ն մի ոսոխ ու թշնամիՄսրամելիքի ու Օհանի...Ահա Մելիքը, արքան այն նեռ,Քեզ նենգ ժպիտով կանչում է ներս,Որ դավով խարդախ ու արնանենգ,Քեզանից, Դավի՜թ, իր ոխն հանե: \n—Եվ ռամիկ Դավիթն, արդար ու մեղմ,Հավատաց չարին ու մտավ ներս,Եվ ընկավ, խաբված դավով այն նենգ,Մելիքի փորած անդունդի մեջ...\nԻԷ\nԸնկավ մեր Դավիթն անդունդի մեջ.Շուրջը — մթություն, ու մուժ, ու մեգ.Իսկ վերից Մելիքը արնանենգ,Սարսելով ահից իր խելագար,Քաշեք մի հսկա, վիթխարի քար: \n—Դավիթը մնաց փոսում խավար,Անպաշտպան, մենակ, իսկ դուրսը չարՄսրամելիքը, արքան դաժան,Քրքջում էր ահեղ ու ժանտաժանտ: \n—Եվ Սասմա վրա իջավ այնժամԽորշակ դառնաղետ, մահ տարաժամ: \n—Եվ Դավիթն, ընկած խավարում քար,Օգնության կանչեց երկար, երկար,Եվ զուր է ասում զրույցը հար,Թե պահուն այդ սև, այդ ժամին չար.Օգնության եկավ խորհուրդով վառՁենով-Օհանը, իշխանն այն մառ: \n—Նա չեկավ, Ձենով իշխանն հաչոց.Սև սրտում՝ սարսափ ու ա՜հ մահու՝Նա Մելիքին էր նվաստ նայումԵվ ժողովրդին հրամայում —Հավաքեն, տանեն նրա համարՔառասուն կաղ կին՝ կորեկ աղան,Քառասուն այլ կին, որ ուղտ բառնան,Քառասուն աղջիկ՝ նման գարնան՝Գնան՝ Մելիքին վարձակ դառնան: \n—Հավաքեց ապա ահով անսանձՕհանը ամբավ ոսկի ու գանձ,Մսրամելիքի մոտը գնաց,Թախանձեց, խնդրեց վիզը ծռած,Որ գերի գրի հավիտյան-հարԵրկիրը Սասմա և դարեդարԹե՜ իր և թե ո՜ղջ Մսրա համարԳա, ոսկի տանի, անհատնում հարկ: \n—Մելիքը լսեց, չարկամ խնդաց,Մռընչաց — ձայնից հողը թնդաց,Արձակեց ապա հրաման գոռ,Որ ժողովուրդը Սասմա ամբողջ,Հավաքի, բառնա հարկը փրկիչԵվ գերի գնա Մսրա երկիր: \n—Ձենով-Օհանը լսեց, գնացԵվ ժողովրդին՝ ահից կորածՀայտնեց Մելիքի հրամանն այս: \n—Եվ սուգ բարձրացավ, տրտունջ ու լացԱշխարհում հայոց, — և որբացածՍասմա աշխարհի ձայնը գնաց,Հասավ ականջին Դավթի դյուցազն,Որ խավար ու խուլ հորում կորածԺայթքում էր աչքից կրակ ու կայծ: \n—Սթափվեց, հիշեց Դավիթն այնժամԱռյուծ-Մհերի փառքը պայծառ,Հիշեց կայծակե սուրը հրցայտ,Հավաքեց ամբողջ իր ուժն անծայր,Խփեց-շողշողաց սուրը կայծակ —Եվ քարը կտրեց — միջով անցավ...\nԻԸ\nԴուրս եկավ հորից Դավիթն այնժամ,«Ո՛վ Մելիք» — կանչեց — «Արքա՜ դաժան,Ելել եմ, բերել քեզ մահու ժա՜մ»:\nԿանչեց նա ապա ձայնով ահեղ.«Ե՜լ, հանդես արի՜, ո՛վ արքա նենգ,Ձի՜ նստիր, կապի՜ր զրահ ու զենք,Որ վերջին անգամ դեմ-հանդեպ մենք,Ո՛վ Մելիք, մահու կռիվ անենք»:\nԴեմ ելավ դաժան արքան նրան,Ժպտաց շողոքորթ, նայեց վրան,Զենքերին նայեց այն հուրհուրան,Նժույգին նայեց նրա կրակ,«Ե՜կ, նստի՜ր» — ասաց ժպիտով նենգ.«Ե՜կ, նստի՛ր, սիրով զրույց անենք,Թե կամիս հետո՝ առած թուր-տեգ,Ո՜վ Դավիթ, մահու կռիվ անենք»:\n«Ո՜չ» — պատասխանեց Դավիթը մեր.«Սասունցի Դավթին չե՜ս խաբի էլ.Ե՜լ, Մսրամելի՜ք, զենքերդ բե՜ր,Կանգնի՜ր անխարդախ ու անվեհեր, —Քեզ մա՜հ եմ բերել, ո՛վ արքա նեռ»:\nԲարձրացավ Մելիքն իր տեղից վեր,Զրահներ հագավ, առավ զենքեր,Ձի-նժույգ նստեց և կանգնեց մերԴավիթի հանդեպ, ինչպես մի լեռ: \n—«Դավի՜թ» — բարբառեց Մելիքը նեռ, —«Ո՞ւմն է առաջին հարվածն արդյոք»:\n«Քո՜նն է» — դյուցազուն Դավիթը մերՊատասխան տվեց այն նեռ-մարդուն: \n—\nԻԹ\nԵվ կանգնեց Դավիթը նրա դեմԱնսասան, անահ, դեմքով վսեմ,Հայացքով պայծառ, ժպիտով սեգ,Բոցավառ, ինչպես պայծառ արեգ»Մսրամելիքը իր ձին քշեց,Հեռացավ, եկավ, և ապա շեղՀարվածով դժնի, թափով ուժեղ,Հարվածեց Դավթին, որ նրա սեգ,Բարձրաբերձ կուրծքը միջից կիսե: \n—Երբ զարկեց Մելիքն հարվածն ուժեղ,«Հո՛ղ դարձավ Դավիթ» — դարձավ ասեց.«Այստե՛ղ եմ» — կանչեց Դավիթը սեգ,Եվ ահով լցվեց Մելիքը սև: \n—Նա երկրորդ անգամ իր ձին քշեց,Եկավ, հարվածեց հարվածով շեղ.«Հո՛ղ դարձավ Դավիթ» — էլի ասեց, —«Այստե՛ղ եմ» — կանչեց Դավիթը սեգ: \n—Եվ երրորդ անգամ իր ձին քշեցՄսրամելիքը, արքան այն սև,Եկավ, հարվածեց գուրզով ուժեղ.«Այս անգամ մեռա՛վ Դավիթն» — ասեց.«Այստե՛ղ եմ» — կանչեց Դավիթը սեգ.«Կանգնի՜ր, ո՜վ Մելիք, ո՜վ արքա սև, —Ե՜ս պիտի հիմա իմ ձին քշեմ»:\nԵրբ կանգնեց Մելիքը նրա դեմ,«Դավի՜թ» — բարբառեց — «Ռամի՛կ զորեղԹո՜ղ, մանուկ Դավիթ, խոր հոր փորեմ,Մտնեմ նրա մեջ, գլխիս քաշեմՔառասուն կաշի, քառասուն քար —Եվ ապա՜ արի, քո զարկը զարկ»:\n«Լա՜վ» — ասաց Դավիթն արքային չար«Թող փորեն խոր հոր, քաշեն թող քար,—Չի՜ փրկի, Մելի՜ք, քեզ ո՜չ մի ճարՍասունցի Դավթի զարկից արդար»:",
    "Բերին, փորեցին մի հոր խավարՄսրամելիքի, նեռի համար.Եվ մտավ Մելիքը դողահարԻր համար փորած հորը խավար,Եվ բերին ապա, քաշեցին մառՔառասուն կաշի, քառասուն քար:\nԵվ քշեց Դավիթն ապա իր ձին,Որ խփի հարվածն իր առաջին,Մոտ վազեց սակայն մի պառավ կին,Մսրամելիքի մայրն էր՝ հագինՄսրա զգեստներ՝ մետաքս անգին.Եկավ, փաթաթվեց Դավթի ոտքին.«Ի՜նձ բաշխիր» — ասաց — «Զարկդ առաջին»:\n«Լա՜վ» — ասաց Դավիթը պառավին.Ես քե՜զ եմ բաշխում զարկս առաջին»:\nԵվ երկրորդ անգամ քշեց իր ձինԴավիթն շտապով, սակայն կրկինԵկավ, փաթաթվեց նրա ոտքինՄի ուրիշ — տարեց, գեղեցիկ կին.Մսրամելիքի քույրն էր՝ հագինԶգեստներ չքնաղ ու թանկագին.Եկավ, փաթաթվեց Դավթի ոտքին.«Դավի՜թ» — բարբառեց — «Դյուցա՜զն անգին,Ի՜նձ բաշխիր երկրորդ զարկդ կրկին»:\n«Լա՜վ» — ասաց Դավիթն — «Ո՛վ չքնաղ կին,Քե՜զ եմ շնորհում զարկս կրկին»:\nԵվ երրորդ անգամ իր ձին քշեց,Ոչ-ոքի խնդիրք էլ չլսեց,Առյուծ-Մհերի անունն հիշեց,Եկավ, կայծակե սուրը խփեց,Զարկեց հարվածով, զարկով վսեմ —Քառասուն կաշին միջից կիսեց: \n—Կտրեց քառասուն կարծր կաշին,Քարերը կտրեց ջրաղացի,Ճայթեց խորությամբ մի անհաշիվ, —Դեմքն արեգական բռնեց փոշին:\nԵրբ փոշին մի քիչ բարձրացավ վեր —«Այստե՛ղ եմ» — կանչեց Մելիքը նեռ.«Սասունցի՜ Դավիթ, չե՜մ մեռել դեռ»:\nԶարմացավ Դավիթն, ապա ասեց.«Ո՛վ Մսրամելիք, թա՜փ տուր դու քեզ»:\nՄելիքը նրա ձայնը լսեց,Թափ տվեց իրեն, արյունն հոսեց,Մեջտեղից եղավ նա երկու կես, —Անցավ, խորտակվեց Մելիքն այսպես…\nԼԱ\nԱյսպես է ասում զրույցը մեզ,Սասունցի Դավթի զրույցն արդար,Ասում է ապա զրույցն այդ վառ,Որ մեռավ այսպես երբ նեռը չար —Դավիթը նրա զորքին դիմեց.«Գնացե՜ք» — ասաց — «Ձեր երկրում կեզԱպրեցե՜ք ազատ, ապրուստով վես,Եվ հանգիստ թողեք մեր տունն ու մեզ»:\nԱսում է ապա զրույցը մեզ,Որ Դավիթն հետո դաշտից քշեցՁենով-Օհանին, իշխանին նենգ,Հավաքեց ապա զրահ ու զենք,Եվ դարձավ ռամիկ երկիրն ուժեղ,Եվ հնչեց կրկին ամենուրեքՍասմա լեռներում ծիծաղ ու երգ...Ասում է ապա զրույցը մեզ,Որ Սասմա երկրում տիրեց այսպեսԿյանք զարմանալի, արդար ու վես,Մինչև մահացավ Դավիթն հրկեզԵվ ժառանգ թողեց երկրի վրաՄհերին՝ որդուն իր հուրհուրան,Բայց դժնի ուժեր տարան նրան,Փակեցին Սասմա անհուն լեռանՔարայրում մթին, որ այնտեղ նաՀավիտյան, ընդմիշտ գերված մնա...Օ՛, դյուցազն Մհեր, ռամիկ դու ա՜յր,Առյուծ-Մհերի շավի՜ղ պայծառ,Դյուցազո՜ւն վերջին, ռամի՜կ արդար,Ձե՜ռք ժողովրդի ստեղծարար, —Ուժեր կործանիչ, և՜ մութ, և՜ չարՔարայրում այն մութ, միգում խավարՓակեցին ահով քո դեմքը վառ,Եվ գալիք քենից սարսափահար՝Հայտարարեցին քեզ նեռ ու չար,Որ չելնես մի օր՝ նրանց համարՉբերես անկում, ու մուժ, ու մահ...\nԼԲ\nՀուշ դարձավ այսպես, կյանքից գնացՍասունցի Դավթի զարմը դյուցազն,Եվ տիրեց անհուն աղետ ու լացԼեռներին Սասմա, աշխարհին բարձր,Եվ ժողովրդին ռամիկ ու պարզ: \n—Հուշ դարձավ այսպես, դարձավ երազԱռյուծ-Մհերի զարմը զորեղ,Եվ դարեր ապա ու տարիներԼեռներում Սասմա, աշխարհում մեր,Որ ոչ մի դյուցազն էլ չսերեց —Ձենով-Օհանի զարմը տիրեց...Տիրեց Օհանի սերունդը մառԲազում տարիներ, — ու դարեդարՀայրենի երկրում ժլատ ու չար,Անդուլ կեղեքող — ձեռքով շռայլՑր՛եց մեր երկրի գանձը անծայրԵվ ինքնությունը մեր ոսկեսար: \n—Եվ եկան ապա ու դարեդարՏիրեցին երկրին իշխաններ չար,Տերեր հայրենի ու զանազան,Ազատանիներ՝ վարքով գազան,Եվ նեռ-արքաներ հազարհազար:\nԵվ ժողովրդի գլխին ազատ,Իբրև հովանի մի սրբազան,Կախվեց տերերի ժանիքը Ժանտ —Ե՜վ խարույկ, և՜ խաչ, և՜ խարազան...Այսպես Օհանի սերունդը մառՏիրեց աշխարհում երկա՛ր, երկա՛ր,Մինչև օրն եկավ — և դեմքով վառԵլավ քարայրից Մհերն արդար,Եվ բերեց զարմին Օհանի չարԱնկում վերջնական և մահ անճառ: \n—Օ՛, անմահ Մհե՜ր, քանի՛ դու դարՊիտի մնայիր այրում խավար,Մինչև աշխարհում քո օրը գարԵվ ելնեիր դու արևավառ —Համա՜յն աշխարհի զարմերին չարԲերելու անկում և մահ արդար: \n—\nԼԴ\nԵվ մենք աշխարհում հավիտյան-հար,Որքան վերհիշենք զրույցն այս վառ,Սասունցի Դավթի զրույցն արդար, —Սերունդե-սերունդ ու դարեդար —\nԴառնանք — բարբառենք նզովք մենք նախՄսրամելիքի՜ն, թագավորի՜ն, —Դառնանք — բարբառենք նզովք ապաՁենովՕհանի՜ն, իշխանին նե՜նգ,—Դառնանք — բարբառենք նզովք ապաԱ՜յլ իշխաններին բոլոր այն մեր,Որ բերին մեզ մահ, ու մո՜ւժ, ու նե՜ռ: \n— .\nՓա՛ռք փառաբանենք ապա մենք մերԱռյուծ-Մհերի՜ն, դյուցազնին քա՜ջ,Դավիթին՝ նրա որդուն դյուցազն,Մհերին՝ նրա որդուն անմահ, —Ո՜ղջ ժողովրդին ապա Սասմա,Որ լուրթ լեռներում մի օր բազմածՀորինեց պայծառ զրույցը այս —Եվ անցավ անհետ, դարձավ երազ...\n1933.IV. 6\nՊԱՏՄՈՒԹՅԱՆ ՔԱՌՈՒՂԻՆԵՐՈՎ\nՊատմության քառուղիներով մենք քայլել ենք երկար՝Անղեկ, ցաքուցրիվ, անգաղափար,Հին դարերից մինչև այս հանճարեղ ներկան,Որ հուրհուրատում է մեր դեմ գալիքնափայլ:\nԱյն անգո առավոտից, երբ լեգենդականԻր խարույկն է վառել մեր անգո նախահայրը,Այս Մասիսի հանդեպ, այս անիրականԱրարատյան դաշտում, — որպես զրույց անծայր միՏարածվել է ուղին մեր անպատմելի,Անծայրածիր ձգվել դարերով ձիգ,Եվ գնում է այսօր ու երկարվում էլիԴեպի ի՛նչ անհայտ ափեր ու գալիքներ անծիր...\n\n\n\n\n\nԲայց ուղին մեր եղել է մի՜շտ մթին,Եղել է անստգյուտ ու անփառունակ,Տարածվել է անբոց ու անժպիտՈւրիշների փայլով շարունակՇառագունված — որքա՛ն, որքա՛ն աղետավոր...Որպես անմիտ զրույց՝ մեզ պատմել են մի օրՆախնիների մասին մեր փառապանծ,Բայց օրերի հեռվում ես տեսնում եմ միայնՍտրկություն, մոխիր, մոռացություն ու մահԵվ երկրային ընթացք մի անիմաստ...Եվ ես, ահավասիկ, հին գրերով այս մերԻմ տողերը կոփող մի պոետ —Ի՛նչ խոսքերով երգեմ և ինչ տենդով պատմեմՄեր անանցյալ անցյալը, մեր ընթացքը, որ էլՈ՜չ մի գուսան երգով չոգեկոչի հին փառքըՈւ կարոտով անմիտ ետ չնայի, —Չպանծանա այլևս, որ առանց մեզ աշխարքըԿլիներ պարտեզ մի ամայի...\nՊատմության քառուղիներում առաջնորդել են նախՄեզ նախնիներ անստույգ ու ոչնչատեսիլ,Մռայլ հեռուներում անճանապարհ առկախ,Որ իրենց մորթի հետ միասինՏարել են բախտը մեր թավալգլորԵրկրներից-երկիր, — օ, տառապանք երկար, —Նշել են մեզ համար ուղի աղետավոր,Եվ տոտեմը եղել է մեր — գայլ...Օ՛, նախնինե՛ր... \nՏեսնում եմ ահավասիկ.—Հին դարերի խորքում, ուղիներով մռայլ,Քաղցած, քոսոտ, անբուրդ, դեպի լյառը ՄասիսՔայլում է առասպելյալ մեր գայլը...Հենց առաջին օրից բզկտված են նրաՆիհար կողերը — բյուր գազանների կողմից, —Եվ կողերով կարմիր ահա քայլում է նա՝Դեմքը տված գալիք փորձանքների հողմին: \n—Որտեղի՞ց է եկել նա, այդ գայլը,Եվ ինչո՞ւ է արդյոք նա առաջին օրիցՍարսափահար հայացքը հառած լուսնի փայլին՝Աղեկտուր ոռնում իր սարսափը խորին:\nԵվ նա գիտե՞ արդյոք, այդ բզկտված գազանը,Որ նշված է արդեն նրա ուղինԱպագայի գրքում, — որ տարիներ հազարՔայլելու է այդպես անուղի, —Որ պատմության մռայլ քառուղիներումՆա բազմաթիվ դարեր պիտի այդպես տանիԻր բզկտված կողերը — դեպի ի՛նչ անհայտ հեռու,Ի՛նչ արոտներ կարմիր ու արնանիստ...Օ, չի եղել մեր գայլը պղնձյաԵվ ոչ մարմարիոնյա, և ոչ անգամ քարե, —Նիհար, կողերը լերկ, նա անցել է անծայրՏափաստաններ, մինչև նա հանգիստ է առելԱյս Մասիսի հանդեպ անիրական,Այս խորշակյալ, անդուռ Արարատյան դաշտում,Եվ լուսնի դեմ նստած նա երկարՈռնացել է իր վիշտը անկշտում, —Ոռնացել է անձուկ իր տառապանքը,Անասնական իր քաղցը, — և ոռնոցը նրաԴարձել է հիմնը մեր անարձագանք —Ու դարերով հնչել մեր պատմության վրա...\nԱպա առաջնորդել են մեզ տարիներ երկարԱրքաներ անժողովուրդ և գահազուրկ,Որոնց փառքը՝ մեր հին մատյաններում երգածԵղել է եղկություն ու քծնություն քսու: \n—Օ, դո՜ւք, մեր վաղեմի առաջնորդնե՜ր,Առասպելյալ Հայկեր ու Տրդատներ բազում,Իշխաններ անփառունակ, սին ըղձերի ճորտեր,Արքաներ անժողովուրդ ու գահազուրկ, —Դո՜ւք, որ դարեր երկար, հազարամյակներ,Ուրուների նման անկերպարանքԱպրել եք ու կանգնել օդե ապարանքներ,Օտար խարույկներից հայցել ոգու կրակ, —Որ ամբողջ ձեր գոյության հազարամյակներումՉեք ծնել և ո՜չ մի խոհ սերունդների համար —Ո՞ ր, ո՞ր պատմիչը ձեզ պիտի կարդա ներում,Օ, դո՜ւք, անպտուղ պարտեզներ ու խորաններ ամա…\nԱպա առաջնորդել են մեզ տարիներ երկարՖեոդալներ շվայտ ու իշխաններ չնչին,Հազար երանգներով իրենց դեմքը ներկած, —Եվ մեր անմահության ակունքները այն ջինջՊղտորել են ոխով ու ոչնչությամբ,Չնչին տենչանքների անխոհությամբ ոսին,Փաթաթելով վզին մեր մի ճորտային շղթա,Սերմանելով մեր ողջ ժողովրդի մասին —Ոչնչության սերմեր, անխոհության,Թշվառ անհողության և աղապատանքի,Եվ դրել են դեմքին մեր կնիքը գերության,Սնել թշվառ կաթով ապաշնորհ կյանքի…\nԻսկ նոքա՞, որ եկել են իշխաններից հետո, —Վերջին ասպետները մեր խեղճության խորին,Սնված նախնիների անհողության կաթով, —Օ՜, վարդապետ Մինաս, կամ Իսրայել Օրի, —Այն ի՛նչ տենչեր են վեհ, ու անխորտակ ու խոր,Որ սերմանել եք դուք երկրներում օտար,Եվ ո՞ր, և ո՞ր, և ո՞ր նպատակի շողովՁգտել եք կյանքը մեր անմխիթարՀանել ափունքներից այն սև ու ապերջանիկ,Նշել սերունդներին ուղի պայծառ, —Եվ ձե՞զ պիտի արդյոք մենք երգենք հիմն —Ձեր ո՞ր խոհին, կամ ո՞ր երազանքին անճառ…\n...Ահավասիկ ելած մեր լեռներից այն բարձր,Ուր վառվում էր հույսի մեր խարույկը վերջին,Շուրջը — խավար գիշեր ու մառախուղ մի թանձր,Շուրջը — ժայռեր մռայլ ու բարդիներ վերձիգ, —Ու թանձրացյալ մուժում — ապարանքներ ահա՝Փոքրիկ, ողորմելի, խեղճ —Իրենց մութ պատերում մի բուռ ոսկի պահած,Եվ ո՜չ մի, ոչ մի մեխ, —Ո՜չ մի կտոր երկաթ, կամ անագե շաղախ,Կամ մարմարյա մի սյուն, կամ թեկուզ կիր,Որ փորձության պահին աձրևներից մխարԵվ իր ծուխը խառներ ըմբոստության երգին…\nԱպարանքը — այսպես: \n— Իսկ ներքևում — խուղեր՝Գետնափոր, ստորերկրյա, ցաքուցրիվ,Թաղված գանգի պես խուլ, գանգի պես անուղեղ,Կարծես մի խեղճ նախիրԱրածելու ժամին կայծակահար հանկարծԿըծկըվել է ահից ու մոխրացել —Եվ մնացել է տեղը մի մոխրաբույր զանգվածԴարերով անջրդի ու հողմածեծ...Եվ նոքա — մեր անղեկ առաջնորդները,Այդ իշխանները եղկ, այդ տերերը վերջին,Ելել են գիշերով ու մենակ ճամփորդել ենԴեպի հյուսիս, դեպի հյուսիսային որջիԱրջերը սառցասիրտ ու արևաթաթախ, —Այդպես մեր գա՛յլն էր հին ճանապարհվում որսի՝Հյուծված, կողերը լերկ և անատամ...\nԵս տեսնում եմ նոցա: \n— Իմ աչքերի առջևԱհավասիկ իրենց եղկ հասակով ամբողջԻրենց խուլ խուզերից ու լեռներից այն բարձրՃանապարհ են ընկնում անուղի ու անխոհ: \n—Ելած որոնելու հորիզոններ, գալիքՍերունդների համար արահետներ ուղիղ —Ի՞նչ են տանում նոքա ուրիշներին տալու,Այն ի՛նչ բերքեր երկրի ու բարիքներ հողի...Այն ի՛նչ գանձեր արդյոք, ի՛նչ արգասիք ու բեռ,Ի՛նչ ոսկիներ ոգու ու զորության...Ո՜չ: \n— Տանում են նոքա, որպես շնորհ առձեռն,Կարավաններ ահի ու թշվառության: \n—\nԵլած որոնելու գալիքների շավիղ,Ապագայի ընթացք ու հորիզոն —Նոքա կրում են լոկ անանձնական ցավիՈւ հանգուցյալ փառքի մեռելային կավիճ՝Հազարամյա մեր դեմքը երիզող...Եվ անվավեր փառքի առասպելյալ փայլովՇղարշելով խեղճությունն հազարամյա —Միջնորդել են նոքա հյուսիսում ու այլուր՝Ներքինատիպ, զազիր ու զառամյալ...Խոստացել են նոքա իրենց երբեք չեղյալՓառապանծ անցյալի անունով —Առաջնորդել նոցա Երկիրը Ավետյաց՝Հանուն որդու, հոգու և հանուն հոր...\nԱյսպես անցել ենք մենք անխոհ ու անգաղափարՊատմության քառուղիներով, որպես միրաժ, —Կտրել ենք երկար մի ճանապարհԵվ ճանապարհը մեր այսԵ՞րբ է արդյոք, ե՞րբ է փայլատակել, օ, ե՞րբ,Ե՞րբ է վառվել լույսով գալիքնափայլ, —Եվ ո՞վ, և ո՞վ է մեր ապագային տվելԱնխզելի ընթացք ու գաղափար...\nԻսկ նրանցից հետո ահավասիկ իմ դեմՄի ձեռք, որ զորություն է տալիս գրչիս —Մեր պատմության գրքից դարձնում է մի թերիԵվ բացում է էջը նախավերջին, —Եվ հանդես են գալիս — անկերպարանք անդեմ —Երեկվա մեր տերերը չնչին: \n—Օ, վաշխառու ճորտե՜ր, հացկատակնե՜ր, մթինՍերմանողներ քամու ու մուրացկանության, —Մեզ ժառանգած գանձի օ, վատնիչներ հետին,Որ ափերում հեռու ձեզ ապաստան գտած —Կերտեցիք դղյակներ ու ապարանքներ,Մեր անունից մրրիկ սերմանեցիք —Եվ այսօրվա ձեր խեղճ ոչնչությանն անգետՎերջին խարիսխը մերՎաճառքի հանեցիք...Եվ կործանվեց ձեր փառքը: \nԱպարանքները ձերՄիրաժների նման անապատիԱնէացան մի օր — և ո՜չ մի ձեռքՉդրոշմեց ձեր հետքը պատմության ճակատին...Որպես փոշի — անցաք, որպես քամի,Եվ ո՜չ մի, ո՜չ մի մատյանՉի նշելու երբեք ձեր ցնորքը անհիմնԻր էջերում անջինջ ու անհատյալ...Անէացավ ձեր փառքը: \n— Եվ այն, որ դեռ ունեքԱշխարհի բոլոր հեռուներում —Կկործանվի մի օր ամենուրեքԵվ գալիք պայծառ օրերումՈ՜չ մի գուսան երբեք իր երգերում հնչեղՉի կարդա նզո՜վք անգամ ձեզ, —Դո՜ւք, որ միայն ոգու խեղճություն եք ցանելԵվ գալիքում — տխուր մոռացություն հնձել...\nԻսկ ժողովո՞ւրդը, որ եղել է հանճարեղ,Եղել է որմնադիր, եղել է կառուցող,Քաղաքներ է շինել, պարիսպներ է շարել,Կամուրջներ է գցել կոր գծով, —Որ դարերի միջով մինչև այգն այս հասած՝Կրել է մեջքի վրա իր,Օ՛, եղկելի տերե՜ր, զազիր ու բազմազանՄեր բռնությունը բիրտ...Ունի՞ արդյոք թեկուզ մի աննշան մասնիկՎաստակներում ձեր այս անքանքար —Ժողովուրդը, որ իր աշխատա՜նքն է ազնիվՁեզ սեղանին բերել՝ արնաքամ: \n—Օ, ո՜չ: \n— Ապրել է նա իր ճորտային կյանքով,Խոր խավարում՝ արև՜ երազել, —Եվ երգել է դարեր իր ռամկական հանգովԻր խոհերը արդար ու վսեմ:\nՍտեղծել է նա իր հեքիաթները, — և իրՀնամյա վեպում հանճարեղ —Իր ապագա կյանքի գաղափարը կարմիրԵվ անմահ խորհուրդն է դրել:\nԽոր գերության ներքո, այնուամենայնիվ,Պատմության քառուղիներում ոլորապտույտ,Պայքարել է ոգով, մաքառել է նա միշտ,Եվ չի կորել դաժան տարիներում այն մութ: \n—Խո՛ր գերության քարե կամարների ներքո,Բռնության տակ հայրենի և օտար,Նա մեր անպարտ ոգու ստեղծարար բերքիՃանապարհն է հարթել անդադար:\nԱյդ ճանապարհն է, որ չնչին արքաներիԵվ բոլո՜ր տերերի ոչնչությանն ընդդեմ —Դարձրել է ոգին մեր — այնքա՛ն բերրի,Ամե՜ն ճորտության անընտել:\nԱյդ ճանապարհը ձգվում է ահավասիկՄեր օրերից մինչև միջնադարյան հեռուն,Մինչև դարերը հին, ուր մենք հազի՜վ ենքՊատմության ընթացքը տարբերում:\nՔայլել են քարքարոտ այդ ճանապարհովԳորշ, անանուն մարդիկ, գեղջուկ ճորտեր, —Կրել են կրծքերում գաղափարներ գերող,Ստեղծարար մտքեր, բոցե բառեր, որ դեռՉեն խոյացել երկինք, չեն ընդունել դեռ ձև,Բայց կհառնեն մի օր կերպավորված, —Օ՛, հանճարե՜ղ ոգու դեռ չբացված գանձե՛ր,Եվ հանճարի հանքե՛ր դեռ չփորված...Ա՜յս է տվել նրան ոգու անհուն կորովԵվ ա՜յս է մեզ փառք սահմանել, —Բայց կարո՞ղ էր արդյոք՝ կապանքներում գերող՝Իր հուրը անեղծ նա պահել…Արքաների օրով և իշխաններիԿքել է ճորտության կապանքներում նա լուռ,Եվ անգամներ բազում նա քշվել է գերի,Եվ գերությունը իր կրել է համր ու լուռ: \n—Եվ գերության գրկում կեղեքողՅուրաքանչյուր գերին՝ աչքը ահեղ մահի՝Ծածկել է խեղճության թաղիքով,Իբրև անգին մի գանձ, իբրև ավանդ վերինԻր հանճարեղ ոգու կրակն անշեջ,Ստեղծարար այն հուրը, — և բոլորից թաքունՎառել է միայնակ, վախվըխելով, ինչպեսՀանցագործն է վառում իր լապտերը միգում:\nՋլատվել է այսպես ժողովրդի անեզրՀավաքական հանճարը զարկիչների հանդեպ, —Եվ դարձել է ահա ժողովուրդը և՜ս,Իր տերերի նման, անուղի ու անդեմ...Իսկ ապա, երբ փոխվել է ընթացքը դարերի,Երբ դարերում մարել է թիթեղյա,Սակայն շլացուցիչ պորփյուրն արքաների —Եվ արքաների տեղ ա՜յնՈսկի՜ն է նվաճել իշխանություն ու փայլ,Բաժանել արյունոտ դափնիներ,Պետություններ կանգնել, ուր պճնություն ու փառքԿարելի է գնել, —Նա քշվել է կրկին նախիրների նմանԴեպի թիարաններն անհաց աշխատանքի,Եվ վաստակել այնտեղ մինչև ի մահ՝Ընտելացած արդեն անինքնուրույն կյանքի:\nԵվ անհաց վաստակի այդ թիարաններում,Ինչպես առաջ՝ դաշտերում ճորտության —Վիճակվել է նրան մի կապարե հեռուԿրկնակի՜ տառապանքի և գերության:\nՆրա գլխին շաչող այդ նոր խարազանըԵղել է երկճյուղ, ինչպես քի՛ստ, —Եվ վաստակը ոգու, որ սրբազան է —Արգելված է եղել նրան միշտ:\nԲայց առաջին անգամ իր գոյության չարքաշՀազարամյա ուղու ընթացքում —Նա այստե՛ղ է տեսել շողշողացող մի այգ,Որ պայքարով է բացվում…\nԵվ այսպես — պատմության քառուղիներովԱնցել ենք մենք անղեկ ու անգաղափար,Շառագունված անվերջ ուրիշների հրով, —Եվ մեր ճանապարհը անփայլԵղել է ճանապարհ ունայնության, մահի —Եվ չե՜նք կարող այսօր ձեզ մեծարելՕ, նախնինե՜ր մեր խեղճ, առաջնորդնե՜ր մեր հին, —Մեր պատմություն անդեմք ու անհանճարեղ...Ահավասիկ ելած ձեր աներազ քնիցՆզովում ենք մենք ձեր եղկությունը մթար —Օ՛, կերտողնե՜ր չնչին մեր անհանճար հնիԵվ հերոսնե՜ր անքանքար մեր պատմության...Մոլորակի վրա այս խայտաբղետ,Աշխարհի սկզբից մինչև վախճանըԵրևի առաջին Ժողովուրդն ենք մենք,Որ կամենանք անգամ — դավաճանելԱնկարող ենք փառքին մեր ու պատմությանն անցած,Ու կանգնած ենք ահա ապագայի հանդեպԶարմանալի՛ թեթև, զարմանալի՛ անդեմ՝Մերկության պես տկլոր ու անանցյալ...Այդ մե՜նք ենք երևի այն ուղտը հաստակող,Որ Հիսուսի առակին հակառակ —Պիտի մտնենք՝ անգամ ասեղի նուրբ ծակով՝Ապագայի դրախտը անարատ...Այդ մե՜նք ենք երևի այն հարուստը,Որ անցյալի մեր այդ տկլորությամբ հարուստ —Պիտի ժառանգենք մեր դարերի կորուստը,Որ բոլո՛ր տկլորներին սահմանված է վերուստ...\n1933.I\nԴԵՊԻ ԼՅԱՌԸ ՄԱՍԻՍ\nԱկսել Բականցին, պայծառ բարեկամիսՆա դուրս եկավ տնից առավոտվա ծեգին,Իր ետևից կամաց դուռը փակեց,Վերջին անգամ նայեց իր տնակին —Եվ քայլերը ուղղեց դեպի բաղերը: \n—Ցուրտ էր: \n— Արևը դեռ հորիզոնիցՆոր էր փռել աղջամուղջը վաղընջական,Եվ վաղ առավոտի ծիրանեգույն ֆոնինՀեռվում երևում էր Մասիսը՝ կապույտ շղարշ հագած,..\nԳիշերը չէր քնել: \n— Քրքրել էր թղթերը,Երկար թերթել թերթերը բազմաթիվ, —Օրագրեր, գրքեր, ձեռագրեր,Գրություններ՝ մնացած դեռ Դորպատից:\nԿյանքի նման իր բարդ, խառնիխուռը, լիքը,Իր խոհերի նման բազմապիսի,Խոհեր՝ ուղղած դեպի սերունդները գալիք,Ծրագիրներ՝ կիսատ, կամ սկսված հազիվ, —Ո՞ւմ էր թողնում բոլորը, ո՞ր սիրեցյալ սանին,Որպեսզի վաղը նա այդ թերթերիցԳուրգուրանքով հաներ իր խոսքը կենդանիԵվ խնամքով հանձներ տպագրյալ գրին…Եվ նամակնե՛ր ապա... \nԱյդ թերթերը դեղին,Ծածկած հաճախ գրով գոթական —Այդ չէ՞ր միթե հախուռն իր օրերի ուղին,Իր խոհերի, գործի ու տքնաջանՄաքառումի՝ ընդդեմ իր գոյության չարքաշ...Օ՛, անպտուղ վաստակ ու տքնություն երկար,Գոսն օրերում — ոգու հոգնություն ե՜ղկ, —Անաեսնելի գալիք ու կապարե ներկա,Անհորիզոն կյանքի կապարե ե՜րգ...\nԳիշերը երկար նա նստածՔրքրել էր իր հին նամակները բազում.—Մոռացության փոշին էր նրանց վրա նստած,Եվ թվում էր՝ հեռու մի երազումՆա տեսնում է կրկին իր օրերը,Հորձանուտը նրանց անօրինակ —Այդ դեղնավուն թերթերը, այդ զանազան գրքերը՝Ի՜նչ ըղձերով արդյոք հորինած...Նամակների դեզում կային խստաբարոԳրություններ՝ շեշտով խրատական,Ինչ-որ ուրիշ կյանքի ընթացք բարբառող —Գրություններ կային, որոնք, սակայն,Նշում էին նրան ուղի նվաստ,Գծում դժնի ընթացք ասիացու,Եվ հորդորում էին քայլով զգաստԸնթանալ կամոքն աստուծո՝Խոնարհությա՜ն շավղով, առաքինությա՛ն,Դարերով սրբագործյալ հեզության,Որ ժողովուրդը լինի, ինչպես հնում —Չարքաշ, աստվածավախ ու արդար: \n—Սակայն նամակների դեղին դեզերում,Ծալքերում նրանց փոշաբույրՀանկարծ աչքին ընկավ մի գրություն գերող —Մի փոքրիկ թերթ կապույտ: \n—Ինչպես ցողն է լինում ծաղիկների վրաԹափանցիկ, վաղընջական ու գերող —Այդ թերթիկը կապույտ ալեկոծեց նրաՀուշերով՝ չճաշակած մի քաղցրություն բուրող...Հիշեց: \n— Ե՞րբ էր արդյոք: \n— Դեռ ինքը՝ երիտասարդԼցված երազներով ու հույզերով,Երևանից մինչև այն եզերքը հասած՝Բռընկվեց անկարելի մի սիրով...Մռայլ հեռուներից եկած մի աբեղա,Ընտելացած խոհեմ երազի ու կյանքի —Զգեցած սուրբ վարքի խստաբարո ուրար —Դեմ հանդիման եկավ այդ տենչանքին անգին...Եվ հանկարծ — այնքա՛ն պայծառ,Կարծես այսօր լիներ, հենց հիմա —Պատկերացավ նրան այդ անցյալըՄի տեսիլի նման: \n—Կանգնեց իր դեմ աղջիկը. — ոսկե գիսակներով,Աչքերով, որպես երկնակամար,Աստվածածնի նման պսակավոր, —Ի՛նչ մեղսական ու հույլ տենչանքների համարԲուսած, ինչպես ծաղիկ, անուշ ու անգրկելի...Երիտասարդ էր, կուրծքը հեշտանքով լի:\nԲարակ մատներն ինչպես սիրո տավիղ. —Մորմոքում էր իր սիրտը անհուն ցավից,Երբ դիտում էր պատկերն այդ մեղսալի...Այդ ե՞րբ էր. երե՞կ էր, թե տարինե՛ր,Տասնամյակնե՛ր առաջ... \nԵվ ե՞րբ անցավ...Ժամանակը հետո փոշոտ պատնեշ հինեց —Եվ ինքը ամբո՜ղջը մոռացավ: \n—Եվ ի՞նչ մնաց: \n— Այս թերթը ոսկերիզ,Այս թերթիկը կապույտ, ինչպես անուրջը,Ուր գրում է նա իր հրաժեշտի խոսքերը,Այն ոսկեծամ աղջիկը — Շարլոտտա Շույլցը: \n—Մի բաց-կապույտ թերթիկ, վերևը զարդարածՍուվենիրով խրթին ու մանրանկար,Եվ գոթական սուրսայր նշաններով գրածՈտանավոր մի խեղճ ու անքանքար...Ահավասի՜կ ամբողջը: \n— Երկա՛ր, երկա՛ր նայեցՍուվենիրին նա նուրբ ու գրերին,Ուզեց ճմլել այդ թերթը, ինչ-որ մի տեղ պահել,Կամ պատառոտել նվերը, —Սակայն թողեց. թաղեց թերթերում ա՜յլ,Կամքի վերջին ճիգով քերեց խոհերից,Եվ սկսեց թերթել զգաստությամբ մռայլՄյուս թերթերը հին: \n—Եվ հետո, արդեն լուսադեմին,Երբ մոտենում էր տնից հեռանալու ժամը —Նա գզրոցից հանեց տետրակ մի հին,Որ նայի նրան մի անգա՜մ էլ:\nԵրկա՛ր, երկա՛ր նայեց նա տետրակին,Հիշեց հանկարծ իր հորը, Երևանի բերդը,Մորը հիշեց՝ պարթև ու արխալուղ հագին, —Եվ սկսեց թերթել...նախ թերթում էր այնպես, աննպատակ,Հետո աչքին ընկավ մի բայաթի,Սկսեց կարդալ մի հատված,Հետո խորասուզվեց — և մինչև առավոտիՇողն առաջին ընկավ սենյակից ներս —Նա կարդում էր, կարդում էր, մոռացած, որ պիտիՇուտով թողնի ամբողջը և ելնի վեր...Երկա՛ր, երկա՛ր կարդաց: \n— Մի երկու տեղՆկատեց փոքրիկ վրիպումներԵվ մատիտով ուղղեց: \n— Հետո թեթևԱյլ ուղղումներ արավ, — սակայն անվերջԳիտակցության տակից, իր էությանՄութ խորքերից, ուր միտքը վախում էր թափանցել —Տագնապալից աճում էր ահանման մի բան՝Կասկածի պես անորոշ ու անձև...Արդեն մոտենում էր առավոտը և նա պիտի գնար,Սակայն կարդում էր դեռ, — և հանկարծՏագնապալից այն միտքը անհնարԲարձրացավ, ցցվեց ուղեղում զարմանալի ուռուցիկ ու պայծառ: \n—Ի՞նչ է ասում այդ գիրքը և ի՞նչ բարբառում.Զուր չէ՞արդյոք վատնել անհատնելի ձիրքը.Եվ չի՞ արդյոք եղել իր ողջունած հեռունՄի թիար անվատթար, — և այդ գիրքը՝Իր արյունով, սրտի յուրաքանչյուր նյարդով,Իր վերջին ճիգով հորինած —Չէ՞ արդյոք խեղճության ու սխալի ադյունք՝Սերունդների երթին ի վնաս...Վաղո՛ւց են չարաշուք այդ խոհերը խոցելԱնօգնական իր սիրտը, — սակայն ամեն անգամՀենց որ հանել է գիրքը և կարդացել —Ինչ-որ անհուն մի բան:\n\nԶարմանալի մի բան՝ կարոտիՈւ թովչության նման անհասկանալի —Ողողել է իր սիրտը և կոկորդումԻբրև արցունք՝ հորդել...Օ՛, անձկալի Ժամեր միայնությա՜ն, ընդվզո՜ւմի, խոհի՜,Ոգու ըմբոստության ու կորովի, —Ստեղծագործ մտքի թռի՜չք ամեհի՝Ճգնության պես անձուկ ու թովիչ...Եվ հայրենի բարբառը որոտաձայն, հախուռն,Ոգու անեղծ հրով սրբագործած, —Եվ խորախոց խոհերը տարիներում անդուռ —Միթե սո՞ւտ է բոլորը և փորձա՞նք...Միթե սո՞ւտ է բոլորը, ոգու սայթաքո՞ւմ, —Եվ ամենը, որ եղել է կյանքումԻր երազանքը սուրբ, իր ըղձանքը թաքուն —Անիմա՞ստ է եղել, ինչպես հորձանքով,Գոսն օրերի դժնի հորձանուտով տարվածԹղթե չնչին նավակ կամ տաշեղ, —Եվ իր իյանքը ամբողջ եղել է սին մի հարց՝Աննպատակ ուղղած և ամպաշեն...Բայց ո՜չ. ի՜նչ էլ լինի — այնուամենայնիվՀո չի՞ ստում կարկաչն այս բարբառի,Այս երգեցիկ գրքի երգանման ձայնը,Որ դիպչելով կյանքի հազարամյա քարին՝Պիտի ճեղքե այդ քարը, այդ ժայռակուռ պարիսպը,Պիտի բանա թեկուզ փոքրիկ կածան,Որ դպրությունն անցնի ու հորդանա, ինչպեսՋինջ առուն է անցնում ջրանցքներով բացած: \n—Ո՜չ. չ՜ի ստում բարբառը. — ահավասի՜կ գարնանՀեղեղների նման որոտում է իր դեմ, —Եվ նա կարդում է հափշտակված, կարդում է բարձրաձայն,Իսկ դուրսը — առավոտ է արդեն: \n—Իսկ եթե չի՜ ստում այն կասկածըԵվ ստում է այս գիրքը... — ՆաՏագնապասիրտ՝ գրքի նախաբանը բացեց,Մի երկու տող կարդաց — և գազազածՊատրաստվում էր արդեն շպրտել գիրքը դեն, —Երբ աչքերի հանդեպ ահասաստՀառնեց, կանգնեց հանկարծ մի բարի դեմք...Այդ նա՜ էր — ուսուցի՜չը: \n— Դեմքով բարի,Ե՜վ հարազատ, և՜ սառը, խստաբարո,Բարեկամի նման մտերիմ,Ե՜վ անհողդողդ, և՜ մեղմ, և՜ անսահման ներող —Նայեց նրան մի պահ, աչքերը սևեռեցՆրա հոգու խորքը — և մարմարի պես նուրբՁեռքը եղբայրաբար գրքի վրա դրեցԵվ մրմնջաց հանգիստ. — Թո՝ղ, Խաչատո՜ւր: \n—Այնքան քնքո՛ւշ էր ձայնը — և, միևնույն պահին,Ահասաստ էր, ինչպես մահվան պատգամ,Եվ նա հիշեց հանկարծ. — այն ցուրտ ճանապարհինԴեպի լյառը Մասիս — մի անգամԱյդ միևնո՜ւյն ձայնով նա՝ ուսուցիչը՝Զսպեց իրեն, երբ ինքը մի գյուղացուՈւզում էր սառցապատ ճանապարհից գցել,Որովհետև այդ բութ գյուղացինՀամոզել էր, թե ինքը գիտե ճանապարհը,Բայց հասցրել էր իրենց անդունդի, —Եվ այժմ, նո՜ւյն ձայնով, նա հորդորում էր հարԱնդավաճան մնալ իր ուխտին: \n—Եվ նա մնաց: \n— Հապճեպ մի շարժումովԳիրքը ծալեց, դրեց արկղում ավանդական,Հետո հավաքեց նամակները ու միԴառն հայացքով — երկա՛ր, վերջի՜ն անգամԴիտեց թղթերը, արկղը, պատերը սենյակի,Արկղը փակեց, հագավ վերարկուն,Գլխարկը դրեց կռնատակին —Եվ ելավ դուրս: \n—Առավոտ էր արդեն: \n— Այգիների վրաԱրդեն փռել էր իր լույսը ծիրանեգույնԱրարատյան արևը — և հուրհուրանԱռավոտվա միգումՀեռուն, հորիզոնի վաղընջական ծիրումԱրթնանում էր Մասիսը վեհափառ,Որպես լուսե ցնորք, որպես հեռուԲարեկամ անդավաճան, կամ եղբայր:\nԳիշերը չէր քնել: \n— Հոգնած էր, վաստակած,Խոհերը խառնիխուռը և վրդովյալ, —Հոգնած էր ու տխուր, — երբ դուրս եկավ սակայն—Առավոտվա վեհությամբ թովված՝Զգաց հանկարծ իրեն այնքա՛ն թեթև,Եվ այնքա՛ն, այնքա՛ն թարմացած,Որ ամե՜նը, ամե՜նը, որ մնում էր ետևը,Իբրև ցնորք անցած —Թվաց անգին ու քաղցր, հեռու ու անիրական,Սրբագործված, ինչպես ոսկեղեն հուշ —Եվ նա քայլեց հաստատ, քայլով սովորական,Ինչպես գնում են գործի, որ կարևոր է հույժ:\nԴեմը — դաշան էր անծայր, իսկ հեռվումՄասիսը,Լյառն այն վսեմ, որի ճանապարհով մի օրԲարձրացել էր ինքը և սառցանիստ Գեղեցկությամբ գերվել: \n—Եվ այժմ, մենավորՆա գնում էր կրկին դեպի հեռուն այն լուրթ,Դեպի լյառը անհաս ու վեհանիստ, —Դեպի գագաթը բարձր, որ իր ժողովուրդըՀամարել է հավետ իր գոյության խորհուրդը, —Որ ճաշակե այնտեղ հավերժական հանգիստ...\n1933. II. 20\nՄԱՀՎԱՆ ՏԵՍԻԼ(\nԿոտորա՛ծ, կոտորա՛՜ծ, կոտորա՛ծ...ՍԻԱՄԱՆԹՈ\nՄՈԻՏՔ\nՔերթության ոլորապտույտ ճանապարհներովԱնհանգըրվան անցած տարիներ երկարաձիգ,Սիրտս կիզած բազում արևների հրով,Խուսափելով ընդմիշտ երգերից դյուրածին,Ահա զգում եմ ինձ կրկի՜ն անօգնական,Ահավորված, ինչպես բարձր լերան առջև—Որի ոլորտներով կրկի՜ն պիտի գնամ,Եվ չգիտեմ՝ ընկնե՞մ պիտի արդյոք, թե՞ վաստակած հանգչեմ…\nԱրդ՝ մանուկ եմ ես նորից, և՜ անուժ, և՜ դողահար,Անհամարձակ, ինչպես աշակերտ, ուժերիս ու գրչիս անվստահ, —Լեզվիս վրա կսկիծ, և՜ ջերմություն, և՜ վահր՝Աչքերս հառել եմ անցյալին՝ ապագայի նժույգը նստած: \n—Ձե՜զ եմ հառել աչքերըս, ո՛վ անցյալի վսեմ քերթողահայրե՜ր,Գագաթնե՜ր Մտքի ու Հանճարի և\nՔերթության պետե՜ր, —Քե՜զ, անհույզ, մարմարյա Հոմերո՜ս, որ երգել ես հերոսների մահը,Սակայն խաղա՛ղ սրտով, մի մանկական հեքիաթ իբրև թե: \n—\nԵվ քե՜զ, լատինական փառքի հռչակը ավետողՈ՛վ դյուցազնական և բարբարոս Վիրգի՜լ,Որ ընթացել ես թեև հելլեն հանճարների սրբագործած հետքով,Սակայն ինքնահուն է եղել պղընձյա արշավանքը երգիդ:\nԵվ քե՜զ, արեգակնական հանճար, շռայլորեն փարթամ Ֆիրդովսի՜,Բազմաբղետ, ինչպես Արևելքը, գանձերով ու արկածներով հարուստ,Որ հանճարիդ այնքա՛ն անայլայլ և իմաստուն լույսովՆերբողել ես շահերի սխրությունները սին, իբրև ուղի անմեռ, որ տրվում է վերուստ...\nՍակայն բոլորդ միասին թվում եք ահավասիկԱպագայով լեցուն աչքերիս, որ անցյալին եմ հառել ահալի,—Ո՛վ դուք, զառամյալ մանկության հիշատակներ վսեմ, —Այնքա՛ն թոթովախոս ու միամիտ...\nՁեր երգը միամիտ մանկության և ոգու երջանիկ անգիտության,Եվ կարծեցյալ փառքի, և ճորտության դժնի,Բայց և հանճարափայլ պարգևն էր՝ մեզ տրվածՀի՛ն դարերի տքնությունից ազնիվ: \n—\nԱյլև ներբողել է ձեր երգը հերոսություն ու փայլ,Խիզախների վսեմ արշավանք և այրերի դաշինք,Նշել է քերթության լուսազարդ ճանապարհ,Փառք անմահական՝ բազմած մարմարիոնյա նժույգների բաշին: \n—Բայց անցյալը այն, այն ուղին, այն ճանապարհը չարչարանաց,Որին ես ահավասիկ ուզում եմ մոտենալ —Չ՜ե լյառ հերոսության, կամ վեհության ուղի, կամ փառքի ճանապարհ,Կամ իմաստության պարտեզ, կամ ոգորում ոգու, կամ տքնություն անահ...Եվ այն տեսիլը, որ՝ տարիներից հառնած՝Ծառացել է ահա իմ վարանոտ ու զարհուրյալ հայացքների դեմ —Ո՜չ փառքի գագաթ է խոստանում, ո՜չ քերթության Պառնաս,Ո՜չ անգամ փողփողյալ տողերի անմրցելի հանդես: \n—Այդ տեսիլը դժնի է և ժանտաժանտ, անփայլ է և գոսնական,Եվ զարհուրելի է, ինչպես զառանցանք, և անիմաստ է հավետ, —Ո՛վ անցյալի պայծառ քերթողներ, ձեր երգը հերոսականԹող դարերի՜ն մնա ձեր հեռավոր, ձեր օրերի՜ն անէ: \n—\nՁեր մարմարիոնյա և դաշն դեմքերի փոխարեն,Իբրև վարպետ միակ, իբրև անկաշառ մարգարե —Ահավասիկ հառնում է մռայլ միջնադարիցԵվ կանգնում է դեմս, ո՛վ տառապյալ հանճար, քո կերպարանքը քարե: \n—Անցյալի արնակարմիր տեսիլներից շշմած հայացքներիս հանդեպ,Որ ուղեցույց են հայցում, և՜ առաջնորդ արդար, և՜ կորովի հանճար —Պատկերելու համար Անցյալի խավարից հառնած զարհուրանքը—Դժոխքի դժնի մշուշից բարձրանում է ահա քո դեմքը բազմաչարչար...Զարհուրանքի սովոր աչքերով, որ խորն են ու գերող,Դու նայում ես ահա ոգուս խորքը, երկա՛ր նայում ես ոգուս խորքը,—Եվ բռնում ես ձեռքս, որ ինձ առաջնորդես մռայլ ուղիներով,Ինչպես Վիրգիլը լուսավոր, որ ցույց տվեց մի օր քեզ երկնային դժոխքը: \n—Ահավասիկ գնում ենք քեզ հետ միասին, աշակերտ ու վարպետ,Քերթության թոթովախոս մանուկ և այր բազմավաստակ,Մեր խոհերով, մեր կյանքով, մեր երգերով անհունորեն տարբեր,Բայց և հարազատ ու արնակից, իբրև միևնո՜ւյն մարդկության երկու տարբեր հասակ: \n—Ընկնում ենք քեզ հետ միասին մենք ճանապարհ երկար,Եվ մեր առջև ահա իր հորձանքն է ձգում արնափրփուր մի գետ,Որ բաժանում է դժնի անցյալից այս լուսավոր ներկան, —Եվ մենք նստում ենք Մտածումի նավը, որ նավարկենք քեզ հետ: \n—Գնում ենք ահավասիկ քեզ հետՔերթության ու Խոհի դժվար ճանապարհովԴեպի ափը դեմի՝ ամե՜ն հույս ու հավատ թողնելով այս ափին,Եվ Մտածումս ահա, որպես մշտնջական ու կորովի Քարոն,Նավարկում է դեպի Անցյալը, դեպի Անցյալը դառն, դեպիափը Մահվան ու Սարսափի…",
    "Մենք ափ ենք ելնում միասին և նայում ենք մեր շուրջը մի պահ. —Լռություն է, մռայլ մառախուղ, իսկ վերից գունատ մի մահիկԻր մեռյալ լույսի հետ մեկտեղ տարածում է տխրություն ու ահԱյդ անծիր եզերքի վրա անսահման Սոսկումի ու Մահի:\nՔայլում ենք, իրարու բռնած, քայլերով տարտամ, երերուն,Անուղի, ինչպես մոլորված երկու կույր, կամ անօգ մանուկ:\nՄիևնո՜ւյն մառախուղն է բռնել թե՜ մոտիկը մեր, թե՜ հեռուն,Միևնո՜ւյն լռությունն անհուն:\n\nԽտանում է մեր դեմ մառախուղը. — ժայռեր են կարծես ու քարերՊարսպի նման բարձրացել և բռնել ճանապարհն անդարձ: \n—Մոտենում ենք մենք ժայռերին — և տեսնում ենք վիթխարի ծառեր,Եվ մտնում ենք ահա խավարով ու ահով լեցուն մի անտառ: \n—\nԾառերի միջով վիթխարի գնում ենք դանդաղ մենք առաջ,Կանգնում ենք, ականջ ենք դնում լռության մեջ երկար ու երկար,—Եվ ահա հնչում է մթին անտառի խորքից մի հառաչ. —Այդ ե՞րգ է արդյոք, հեկեկա՞նք, թե տրտունջ՝ քնարով երգած: \n—\nԼսվում է ապա մոտիկից մի հանդարտ, դանդաղ ոտնաձայն.Մոտենում է մեկը. դեպի մե՜զ, դեպի մե՜զ է գալիս ահա նա.Եվ ահա — ծառերի ետևից ելնում է մի այր գլխաբաց. —Վարդապե՞տ է նա, մուրացի՞կ, թե՞գեղջուկ, աղքատ քահանա: \n—\nԼուսնի սառ լույսերով ողողված՝ մոտենում է նա երերունՔայլերով, կանգնում է մեր դեմ, — ուրվական է կարծես նա ցավի. —Փոքրիկ է. նիհար. կիսամերկ. ճակատին պսակ է կրում,Եվ ձեռքին բռնած նա ունի մի հսկա արծաթյա տավիղ:\n\nՀասնում է մորուքն սպիտակ մինչև սրունքները նրա՝Սպիտակ սավանի նման ծածկելով մերկությունը ծերի.Հայացքով տխուր ու անօգ նայում <է>\tնա լուռ մեր վրա,Եվ ապա, դառնալով Վարպետին, նա ասում է ձայնով մտերիմ.\n« — Վարպե՜տ, օ՛հ, ես է՜լ քեզ նման մի գիշեր աշխարհից անցա,Ապրեցի, իբրև վանական, հայրենի եզերքում քո ծովի.Բայց չքնաղ հայրենիքը քո — ինձ համար հայրենիք չդարձավ,Եվ ծովը ձեր այն ծիծաղկուն, — չբուժեց իմ սիրտը ցավից:\n\nԱշխարհում շաչող հողմերից այն կղզում ապաստան գտած,Զգեցած սևասև սքեմ՝ ես տավիղը սակայն սիրեցի.Եվ տավիղը շեփոր դարձըրած՝ քերթության պարտեզը մտա,Որ կորած հայրենիքս երգեմ և անցյալը նրա հրածին: \n—\nԵրգեցի ես ձայնով առնական ամրոցներն ու բերդերը հայոց,Ոստանները հայոց արքայից, պալատները նոցա փառահեղ.Երգեցի Կարմիր Ավարայրը, Մասիսը՝ աստղերին հայող,Ձգտելով հին փառքը հայոց սրտերում անմար միշտ պահել:\n\nՔնարով մարտի կոչեցի ես նոցա՝ հանուն անցյալի,Կոչեցի ելնել վերստին, թոթափել փոշին բարբարոս, —Կոչեցի արժանի լինել մեր նախնյաց փառքին պանծալի՝Վառելով ջահերն անցյալի, իբրև նո՛ր փրկության փարոս: \n—\nԵվ երգս իզուր չհնչեց: \n— Հայրենի եզերքից քո լուրթԹռչելով, իբրև հրավեր, դեպի հայրենիքն իմ հեռու —Նա ոտքի հանեց քաջարի այրերի անմահ մի սերունդ,Որ ելավ գերության փոշուց հայրենյաց համար կռվելու: \n—\nԵվ թեև քենով բարբարոս փորձեցին նոքա, դարավորՈսոխները հայոց աշխարհի, մեզ արյամբ ողողել կրկին,—Բայց վսեմ մեր երթը եղավ անցյալի փայլով փառավոր,Եվ խաղա՜ղ սրտով ես մեռա՝ մինչև մահ քնարը ձեռքիս»: \n—\nԱսաց — և խփեց քնարին նա մոմե մատներով դեղին,Աչքերում ամեհի մի հուր, մորուքով մերկությունը ծածկած, —Եվ ձայնը նրա քնարի, որ նման էր ձայնին թիթեղի,Հնչում էր, ինչպես մի հիվանդ, մահամերձ ընկած մանկան լաց:\n\nԵվ տավիղն հնչելով հեռացավ, խարխափով մտավ նա նորիցԱնտառի խորքը խավար, ուր տիրում էր տագնապ ու հառաչ: \n—\nՄենք երկար լսեցինք նրա քնարի հառաչքը խորին,Մինչ սուզվեց, լռեց նա հեռվում...Եվ անձայն անցանք մենք առաջ: \n—",
    "Գնում ենք մենք ահա կրկին անտառով այդ մութ ու խավար.Ծառերի ճյուղերն անտերև քսվում են դեմքերին մերթ մեր,Եվ թվում է մեզ, թե նոքա չորացած մատներ են նիհար,Եվ թվում են ծառերն անտառի — սարսափից քարացած դեմքեր:\n\nԳնում ենք անտառով երկար, և ինչքան խորն ենք մտնում —Լցվում է անտառը այնքան հառաչի ու լացի ձայներով,Մանուկներ են կարծես զառանցում, ծերեր են հռնդում մթնում,Սերունդներ են կարծես կարկառում բազուկներ գրկող ու գերող:\n\nԲայց ահա երևում է հեռուն տագնապով թարթող մի կրակ,Թարթում է նա մերթ խավարում, ու կրկին տագնապով մարում:\nՄենք քայլում ենք նրա ուղղությամբ, մոտենում ենք ահա մենք նրան,Եվ տեսնում ենք արդեն մոխրացած, համարյա հանգած մի խարույկ:\n\nԽարույկի շուրջը թափված մենք տեսնում ենք զենքեր, ոսկորներ,Մարդկային գանգեր, հնօրյա զրահներ, մի հին հրացան: \n—Եվ տեսնում ենք ապա, այլայլված հայացքով նայում ենք երբ վեր —Ծառերի ճյուղքերից կախված կմախքներ՝ տապից չորացած:\n\nԱյս դժնի պատկերից սարսած՝ ուզում ենք արդեն կիսամարԱյդ խարույկը թողնել ու գնալ, ընթանալ կրկին, երբ հանկարծ,Ծառերի ետևից ելնելով երևում է կիսամերկ մի մարդ՝Սևահեր, ահագին գլխով, ոտքերը ոլորուն ու կարճ:\n\nԳաճաճ է կարծես՝ հրաշքով անտառի խավարից ելած.Աչքերը շանթեր են թափում, ցայտում են կայծակներ ու կիրք.Վիթխարի գլուխը կարծես տնկած է ուսերի վրա.Ակնոցներ ունի նա դրած, և ձեռքին բռնել է մի դիրք:\n\n\n\n\n\n\nՆայում է շանթող աչքերով նա մի պահ աչքերի տակից.Նստում է ապա կիսամար խարույկի մոխիրի վրա,Եվ հսկա մի գնդի նման ցնցելով գլուխն ահագին՝Ասում է ձայնով կանացի ցուցամատը ճակատին դրած.\n« — Այս խարույկը ե՜ս վառեցի աշխարհում ձեռքերով իմ թույլ,Եվ տասնյակ տարիներ բորբոքված՝ նա ցրեց շողեր ու կայծեր, —Իմ ամբողջ կյանքում կռացած՝ փչեցի ես անխոնջ ու անդուլ,Որ երբե՜ք, երբե՜ք չմարի նրա հուրը — և հա՜ր առկայծե:\n\nԵվ եկան, տասնյակ տարիներ սերունդնե՛ր եկան բորբոքված,Այրեցին սրտերը թափուր աշխարհում վառած իմ հրով, —Հայրենի երկրի խավարում սփռեցին հուր ցնորք ու կայծ.Այստեղի՜ց զրահներ առած գնացին Ֆահրատն ու Կարոն: \n—\nԵս վրե՜ժը կյանքում երգեցի թշնամու հանդեպ հնօրյա.Իմ քնարը, գրիչն իմ հատու — սրբազան մրրի՜կ սերմանեց, —Բայց նստած եմ կրկի՜ն ահա ես խարույկիս մոխիրի վրա —Եվ շրթերս թորում են հիմա նախատի՜նք միայն ու անեծք»...\nՎեր թռավ հուզված նա տեղից, շպրտեց գիրքը մի կողմ,Կռացավ խարույկի վրա և կրկին սկսեց փչել. —Ելնում էր շունչը կրծքից մի խռպոտ, փայտյա աղմուկով,Եվ խարույկը չէր բորբոքում... \nԵվ կանգնեց նա ոտքի ու գոչեց.\n« — Բարձրացի՜ր, ելի՜ր խավարից, ո՛վ ռազմի երգերի գուսան,Հնչեցրո՜ւ քնարդ կրկին, թող ձայնը նրա շառաչե՜. —Թող մարտի՜ նա կոչե կրկին բանակները մեր սրբազան,Ե՜վ զենքերը թող որոտան, և՛ ռազմի սրերը թող շաչեն»: \n—\nԱյսպես նա կանչեց, — և ահա, անտառի խորքից ելնելով,Մոտեցավ մեզ մռայլ մի մարդ՝ մազերը գանգուր ու խռիվ.Վիթխարի ճակատ նա ուներ. հայացքը խրոխտ ու խելոք.Իր ձեռքի պղնձյա շեփորով շեփորեց նա պայքար ու կռիվ:\n\nԲայց շեփորը՝ ռազմի ամպագոռ, շառաչուն երգի փոխարենԱրձակեց խռպոտ մի հառաչ, որ նման էր քամու կաղկանձի.Բայց նրանց մեռյալ աչքերում ամեհի հուրեր նա վառեց,Եվ գաճաճն սկսեց, պարել — խելագար, խնդությամբ անծիր...\nՔարացած՝ մենք նայում էինք վիթխարի գլխով այդ մարդուն,Որ վայրի մի պար էր պարում կաղկանձող նվագի ներքո,Իսկ վերից, խավարի միջից, պահակի նման մշտարթուն,Զառամյալ լուսինն էր նայում՝ հմայված պարով ու երգով: \n—\nԻսկ ծառի ճյուղերից կախած կմախքները այն չորացած,Շարժելով ծնոտներն իրենց սկսեցին ամեհի կափկափել, —Եվ լուսինը, ի վերուստ տրված իր ժպիտը անդարձ մոռացած,Սկըսեց քրքջալ և վերից մեր գլխին պաղ մոխիր թափել…",
    "Մենք թողինք պարող գաճաճին և ռազմի շեփորով մարդուն,Եվ կրկին դանդաղ քայլերով քայլեցինք անտառի միջով, —Երբ թնդաց հանկարծ անտառում մի երկինք հասնող դղրդյուն,Եվ անտառը լցվեց ծայրեծայր բարձրաձայն լացով ու ճիչով:\n\nՍարսափած վազեցինք մենք առաջ ծառերի միջով անտառի,Անպաշտպան կրծքերս նրանց ճյուղքերի հարվածին բացած, —Եվ այդպես երկար վազելով — դուրս եկանք հանկարծ անտառից\nԵվ փռվեց աչքերիս առջև — ամայի, ընդարձակ մի բացատ:\n\nՈղողված կարմրավուն լույսով — ձգվում էր բացատն ընդարձակ,Ամայի, ինչպես անապատ, անպտուղ, քարքարոտ ու լուռ: \n—Այդ մռայլ բացատի մեջտեղում, հրաշքի նման բարձրացած,Ցցվել էր ժայռերից կերտած մի կարմիր, կոնաձև բլուր:\n\nՄենք նայում էինք բլուրին՝ աչքերս, սարսափից չռած,Այնտեղից ռազմի մի շեփոր կանչում էր խրոխտ ու առույգ.Վառվում էր բլուրի գլխին բարձրաբերձ բոցով մի կրակ,Թվում էր, թե վառել են այնտեղ մի հսկա տոնական խարույկ: \n—\nՈլորուն մի ուղի էր տանում բացատով դեպ բլուրն այդ թեք,Քայլեցինք ուղիով այդ ոլոր, — և ահա, բլուրին չհասած,Հանդիպեց, կտրեց մեր ուղին մի ինչ-որ կերպարանք անդեմ,Մի, կարծես դժոխքից ելած, անսահման դժնի արարած:\n\nԴա մա՞րդ էր, ուրո՞ւ, թե մի դև՞, — դժվար էր որոշել իսկույն: \n—Նման էր հսկա մորեխի, շարժվում էր թռիչքով թեթև.Մնում էր մի պահ իր տեղում — և հանկարծ թռիչք էր անում:\nԿարճ, հատու, ինչպես դաշտերում մորե՜խն է թռչում տեղից տեղ:\n\nԱյդպիսի թռիչքով հատու ծառացավ երբ նա մեր առաջ —Սկզբում տեսանք մենք միայն ոսկորի և մսի մի կույտ.Կարծես մեկը առել էր մի խուրձ ոսկորներ և խառնել էր իրար»Իսկ հետո — իրարու կապել, խառնելով ազդրեր ու գլուխ:\n\nԵրբ մի քիչ երկար նայեցինք ոսկորի ու մսի այդ կույտին —Տեսանք, որ կմախք է դա մի՝ գլխի տեղ — երկաթյա մեքենա,Ձեռքերը տեղերից պոկած, գլուխը հագցրած ոտին,Իսկ սրտի փոխարեն — կրծքում պողպատյա զսպանակ դրած:\n\nՆերքևից, ձախ ոտի մոտից, գլուխը նայում էր վերև՝Աչքերից շանթեր թափելով, ատամները քսելով իրար.Աջ ոտի մատներով մի պահ նա գունատ ճակատը քերեց —Եվ այսպես նա խոսեց՝ ներքևից ցասումով նայելով մեր վրա.« — Ո՛վ դուք, որ մտել եք ահա այս մռայլ անտառը Ահի, —Նայեցե՜ք հատյալ կմախքիս և գլխիս՝ պոկված իր տեղից. —Աշխարհում որոճում էի ես խոհեր կռվի ու մահի,Եվ գլխի փոխարեն ունեի մեքենա՝ շինված թիթեղից: \n—\nԵս սրտի փոխարեն ունեի իմ կրծքում պողպատ զսպանակ,Անծանոթ էր կյանքում ինձ համար ամենայն վարանում ու ահ.Մեր երկրի արի այրերից կազմեցի ես մե՜ծ մի բանակ,Եվ մեր սև դրոշի վրա գրեցի «Հայրենիք կամ Մահ»:\n\nԳնացին նոքա, այդ արի զինվորները, Երկիրն Ավետյաց,Տիրում էր այնտեղ բռնություն, և՜ ոճիր, և՜ կյանք անազատ.Գնացին նոքա՝ սրբելու մեր դեմքից նախատինք ու լաց,Բայց երկիրն արյամբ ողողեց տագնապած Արքան այն գազան:\n\nՀանելով բարբարոս հորդաներ — նա քանդեց մեր շեները բոլոր,Մեր մանկանց արյա՜մբ արբեցավ՝ թաքնըված որջում արքունի, —\nԵվ ահա, վրեժով լցված, դժոխքի հանճարին դիմելով,Ուխտեցի ըմպել մի բաժակ բռնակալ Արքայի արյունից:\n\nԵս գլուխս դարձրի այնժամ դժոխքի մի գոռ մեքենա,Բայց, դժբախտ փորձի ժամանակ, Արքայից հեռու նա պայթեց,—Եվ խփեց — խորտակեց նա ինձ... \nԻսկ Արքան կենդանի մնաց,Եվ, իբրև դևի տրիտուր, նախճիրներ նյութեց ու ջարդեր...\nԵվ մնա՛ց նա կենդանի...Կենդանի նա մնաց... \nՎա՛յ ինձ...Աշխարհից հեռացա ես այսպես՝ իմ ուխտը թողած անկատար...Եվ ո՜չ մի կաթիլ չխմած արյունից այն Հրեշ-Արքայի՝Ես կյանքից ընդմիշտ հեռացա...Եվ չունե՛մ հանգիստ ու դադար»...\nԱսաց — կափկափեց կրկին ատամները թափով մի ահեղ,Աչքերից շանթեր արձակեց, — և հանկարծ թռչելով տեղից,Սկըսեց թպրտալ օդում, թռչկոտել, ճչալ ու վայել,Լցնելով բացատն աղմուկով ոսկորի և շաչող թիթեղի: \n—\nԹռչկոտում էր նա խելահեղ, կատաղի դառնությամբ վայում,Դառնում էր օդում, ինչպես հոլ, և ճիչեր արձակում ցավի, —Մենք դիտում էինք քարացած, սարսափած աչքերով նայում,Երբ հանկարծ մոտեցան նրան երկու այր դեմքերով կավիճ:\n\nԲուսնելով կարծես խավարից մոտեցան նրան երկու այր,Երկու մարդ սևազգեստ, մռայլ, կրծքերին պղնձյա նշան.Կմախքներ էին զգեցած զգեստներ մթին ու մռայլ,Ձեռքերին ոսկորներ բռնած, ինչպես գոռ մարտի դրոշակ:\n\nԵլնելով կարծես խավարից՝ մոտեցան նրանք այն հոլին,Որ ցատկում ու դառնում էր օդում և ճիչեր արձակում ահեղ, —Եվ մեկը նրանցից, որ ուներ հայացքներ՝ մռայլ փայլով լի —Սկըսեց ձեռքերով օդում, նրա շուրջը շարժումներ անել:\n\nՀիպնոսող բժիշկն է ինչպես ներազդող շարժումներ անում՝Հիվանդի առջև շարժելով պսպղուն մի գունդ, կամ բյուրեղ —Նա շարժում էր այդպես մի ոսկոր, կրկնելով անհայտ մի անուն,Հոնքերի տակից ցայտելով կրակներ կարմիր ու հուրեր:\n\n«Հըդահյո՛ւն, Հըդահհյո՛ւն, Հըդահյո՛ւն» — ձայնում էր կանչով շառաչուն,Ձեռները կարոտով օդում հոլաձև մարդուն տարածած,«Խա՛ն-Բա՛ն-ո՛տ, Խա՛ն-Բա՛ն-ո՛տ , Բա՛ն-ո՛տ »Բա՛ն» — ձայնակցում էր նրա հառաչինՈւղեկիցը նրա՝ ամեհի էքստազում ինչպես վերացած:\n\nԱյդ մռայլ կանչերի ներքո հոլատիպ մարդը քիչ-քիչՍկըսեց թուլանալ, հանդարտել, — և ահա ընկավ ուժասպառ.Ցնցվում էր մի քանի վայրկյան իր գլուխը միայն ահագին,Բայց նա էլ հանդարտվեց ահա... \nԵվ տիրեց, լռություն անբառ: \n—\nՄենք նայում էինք քարացած պատկերին այդ մութ ու հոռի,Եվ ուզում էինք հեռանալ, ընթանալ բացատով կրկին.Երբ հնչեց բլուրի գլխից հռինդը ռազմի շեփորի,Եվ լսեց աղմուկ, ոտնաձայն — ներքևից, անտառի խորքից:\n\nԼսելով ձայնը շեփորի — վեր թռավ տեղից հոլաձևԱյն կմախքը, կամ մարդը կրկին ճակատին արնաթոր վերքեր, —Մի քանի վայրկյան քարացած, ականջը շեփորին, նա լսեց: \n—Եվ քամու նման սրընթաց — երեքով սլացան ներքև:\n\nՇռինդը ռազմի շեփորի թնդում ու կանչում էր մինչդեռ,Ձայնում էր բլուրի գլխից, ինչպես կոչ, երթի աղաղակ, —Եվ լսվում էին ներքևից, անտառից — ճիչեր ու կանչեր,Հավաքվում էր կարծես անտառում և երթի էր ելնում մի բանակ:\n\nՎերևից, բլուրի գլխից հնչում էր շեփորը, կանչում,Տագնապով, ինչպես ահազանգ, — և ձայնին նրա զուգահեռ՝Լսվում էր հառաչ, ոտնաձայն, մի զանգ էր հեռուն ղողանջում,Եվ վառվում էին անտառում բազմաթիվ կրակներ ու ջահեր...",
    "Մենք լսում էինք, քարացած, շեփորի ձայնը դժնի,Որ վերից, բլուրի գագաթից, հնչում էր ամեհի թափով, —Երբ ահա ներքևից, անտառից, ողողված ցոլքերով լուսնի,Սկըսեց ելնել ու հոսել դեպի մեզ — հսկա մի թափոր:\n\nՇարժվում էր թափորը՝ լուսնի սպիտակ լույսով ողողված,Ահագին, ինչպես մարդկային վիթխարի մի գետ, կամ հեղեղ.Ձիերի խրխինջ, բառաչյուն, մարդկային հեկեկանք ու լաց,Զենքերի շաչյուն, թմբուկներ, կրակներ կարմիր ու դեղին, —\nԱյս ամենը խառնըված իրար, գալիս էր դանդաղ դեպի մեզ,Կամ դեպի բլուրն էր գնում՝ անսալով շեփորի ձայնին: \n—Քաշվեցինք զգույշ մենք մի կողմ, որ հորձանքը մեզ չճզմե,Կամ չնչին տաշեղի նման մեզ հանկարծ իր հետ չտանի:\n\nՄոտենում էր թափորը դանդաղ, հոսում էր հանդարտ ու ահեղ,Հեղեղի նման հորդանում՝ բերելով աղմուկ ու հառաչ,Ցնծության ճիչեր խելագար, զառանցանք ու վիշտ խելահեղ,Ոսկորի ու մսի մխրճանք, երկաթի շռինդ ու շառաչ:\n\nՄոտեցավ թափորն ահա մեզ և դանդաղ սկսեց անցնելՄեր չռած աչքերի առաջով, երազի նման մի դժնի: \n—Մենք նայում էինք քարացած, սարսափով անհուն ու անծիր,Ողողված սպիտակ լույսով այն ահից դալկացած լուսնի:\n\nԳալիս էր ամենից առաջ վիթխարի հասակով մի մարդ՝Չոր, բարակ, հսկա ճակատով, բեղերը սափրած, բայց կլորՄորուքով, ինչպես քահանա, հայացքով խոնարհ ու հանդարտ,Իր գունատ, մահատիպ շրթերով մի ինչ-որ աղոթք երգելով:\n\nՄաղերին եղյամ էր ցանել մառախուղը կարծես Հյուսիսի,Որ շողում էր ալեզարդ գլխին, ինչպես սառը, օտար լույսի փայլ.Նա տխուր շարական էր երգում աստծո որդի Հիսուսին,Բայց բառերը խառնում էր իրար՝ հորդելով անհարթ մի բարբառ:\n\nԻր բարակ, ոսկրոտ մատներով նա բռնել էր մի գանձարան.Աջհամբույր են փոքրիկ ժամերում հավաքում նման ամանով.Թիթեղյա էր փոքրիկ գանձարանը, — և ձեռքով գրված էր վրան՝«Քաղաքական անոթ»:\n\nՍկիհի նման սրբազան գանձարանն այդ բարձր պահած՝Երբ անցավ առաջով նա մեր — մենք տեսանք զարմանքով անծիր,Որ ճախրում է անոթի վրա, աղավնու կերպարանք առած,Սուրբ հոգու նման — մի փոքրիկ երկգլխանի արծիվ:\n\nԱյդ անոթը բարձր պահած՝ նա անցավ քայլերով դանդաղ,Անմռունչ, ինչպես քահանա, որ գանձ է հավաքում ժամում, —Եվ դեմքը նրա սպիտակ և սկիհը նրա այդ — անդարձԴրոշմված մնաց իմ հոգում — այնքա՛ն էր պատկերն այդ անհուն:\n\nԳալիս էր ապա անտառի եզերքին մեր տեսած այն ծերուկՎարդապետը, կամ քերթողն այն հզոր՝ մորուքով մերկությունը ծածկած. —Նստած է կմախքի վրա նա մի մերկ, երերուն ձիու,Որ քայլում էր ճոճվելով, ինչպես ձիերն են քայլում ծերացած:\n\nԻր ձիու կմախքե վզին արծաթյա տավիղն իր դրած՝Խփում էր մատներով նա չոր ու երգում ռազմական մի երգ,Եվ նրա ետևից մի քանի երգիչներ, հրելով իրար,Արշավում էին՝ նրա պես նստոտած կմախքե ձիեր:\n\nԲայց նրանք տավիղի փոխարեն ոսկորներ ունեին ձեռներին,Որ թափով խփելով իրար՝ աղմկում էին կատաղի.—Նրանցից մեկն էր միայն, որ ուներ իսկական սրինգ,Եվ սրինգը ձայներ էր հանում չափազանց տխուր ու աղի: \n—\nՊատանի՜ էր դա մի դալկահար, արցունքով լեցուն աչքերով,Եվ ձայնը նրա սրինգի նման էր ողբի ու լացի.Նվազում էր իր խեղճ սրինգով նա տաղեր վշտի ու սիրո,Խառնելով այլոց աղմուկին իր ձայնը՝ մի քիչ կանացի: \n—\nԱյս գունատ պատանու կողքին արշավում էր այլ մի քերթող,Նրանից ավելի տարեց, փառահեղ ճակատով և ճաղատ.Նա տավիղ ուներ արծաթե և շեփոր պղնձե — ու հերթովՆվագում էր կամ սիրո տաղեր, կամ հնչում ռազմի աղաղակ:\n\nԵվ այսպես՝ խառնելով իրար ռազմաշունչ, ամպագոռ տաղերԵվ սիրո տխուր նվագներ — անցնում էր խումբը նոցա, —Եվ հնչում էր նվագն այդ խմբի — թաղումի նման դառնաղետ,Լցնելով սրտերը հավետ — դառնություն անկոբար ու ցավ:\n\nԵրգեցիկ այդ խմբից հետո գալիս էր մի սև դիակառք,Որ քաշում էին մարդակերպ, չորեքթաթ դևեր, կամ ձիեր.Դրված էր այդ կառքի վրա ոսկեզօծ, շքեղ մի դագաղ,Եվ նստած էր դագաղի վրա մի գաճաճ՝ դեմքով դեպի ետ:\n\nՆախ այնպես մեզ թվաց, թե նա, դագաղի մարդն այդ գաճաճԿրում է իր մարմնի վրա՝ վիթխարի գլուխներ երկու,Բայց կառքը երբ քիչ մոտեցավ և կանգնեց մի պահ մեր առաջ —Մենք տեսանք դագաղի վրա — վիթխարի մի գլուխ և մի կուզ:\n\nԱյդ կուզն էր, որ ետ էր նայում, իսկ գլուխը նայում էր առաջ,Կոնաձև բլուրը դեպի, դեպի լույսը նրա գագաթի: \n—Իր խրոխտ, արծվային քթին ակնոցներ ուներ նա դրածԵվ խորունկ կնճիռներ ուներ սպիտակ ու նեղ ճակատին: \n—\nՆա ո՜չ թե նստած էր ոսկյա դագաղի վրա, այլ մի մեծՉղջիկի, կամ բուի նման՝ թառել էր կարծես չորեքթաթ: \n—Նա կառքի անհարթ շարժումից կշռվում էր մերթ առաջ, մերթ ետ,Եվ մերթ կուզն էր բարձրանում վերև, մերթ գլուխը մի փոքր հերթափ:\n\nԲայց այդպես չորեքթաթ կռացած՝ ձեռքերով նա իր ահագինՊահել էր վիթխարի մի թերթ, կամ դրոշ՝ շինված թիթեղից.Թիթեղե դրոշի վրա նկարված էր մի արջ թագակիր,Որ թաթի երկաթյա խաչով կոտրում էր մահիկ մի դեղին:\n\nԱնախորժ ճռինչ հանելով ընթանում էր կառքը դանդաղ,Երգեցիկ խմբի ետևից, անսալով ձայնին շեփորի, —Իսկ կառքի երկու կողքերից, քայլերով ծանր ու հանդարտ,Ընթանում էին անտառում մեր տեսած այրերը նորից: \n—\nԱռաջինը անտառում վառած խարույկի պահապանն էր այն հեք,Որ ձեռքին, դրոշի փոխարեն, կրում էր վիթխարի մի փուքս.Փչելով փուքսն իր հսկա՝ նա փորձում էր կրակներ հանել,Բայց հանում էր ձայներ խռպոտած, տխրագին տնքոց ու հոգոց:\n\nԻսկ մյուսը — նրա օգնական ռազմաշունչ այն գուսանն էր, որՇանթեր էր աչքերից թափում, բարկության հուրեր ու կայծեր.—Իր ձեռքին բռնած նա ուներ պղնձյա ահագին մի շեփոր,Բայց շեփորը չէր շեփորում, այլ տխուր կաղկանձում էր կարծես:\n\nԳնում էր նրանց ետևից կիսամերկ այրերի մի խումբ.Կմախքներ էին՝ զգեցած զանազան լաթեր ու շորեր.Մեկը խաչ էր իր կրծքին կրում, մի ուրիշը՝ դեղնած ծաղկեփունջ,Որ նավթի բուրմունք էր հանում՝ չափազանց սուր ու զորեղ:\n\nՄի կմախք տանում էր մեջքին մազութի երկաթյա աման,Մի ուրիշը՝ հսկա մի հաշվիչ, որ նման էր փայտյա քնարի.Մի կմախք, շալակին դրած, մի դույլ էր տանում իր համար,Մի ուրիշը պահել էր գլխին ոսկեզօծ նժար վիթխարի:\n\nՀազիվ էր այս խումբը անցել, երբ ահա երևաց ջահակիր,Սևասքեմ այրերի մի խումբ, որ գալիս էր՝ երգելով շարական.Քայլում էր այդ խմբի մեջտեղում, կապտավուն ծիրանի հագին,Մի փարթամ մորուքով վարդապետ, մի նժդեհ, մոտ վաթսուն տարեկան:\n\nՆա կրծքին կրում էր մի աստղ, որ ցոլում էր ինչպես ադամանդ,Մի խաչ էր շողշողում փորին, որ ցոլքեր էր ցրում բյուրեղե. —Իր հուժկու ձեռքերով, իբրև դարերից մնացած ավանդ,Բռնել էր պարթև ծերունին և տանում էր թղթե մի շերեփ:\n\nԹափորի առջևից տարվող այն փոքրիկ սկիհի նմանԱյս շերեփը և՜ս ուներ հովանի մի ոգի անլույծ. —Արծաթյա արծվի փոխարեն այս թղթի շերեփի վրաՆստել էր, իբրև հովանի, պղնձյա բաշով մի առյուծ:\n\nԵրգելով տխուր շարական, սևասև զգեստներ հագած,Քայլում էր շքախումբը նրա կրելով ջահեր մահատիպ,Եվ թղթե շերեփը ձեռքին ընթանում էր նա համրաքայլ,Անընդհատ, ձայնով անայլայլ, կրկնելով մոգական մի թիվ: \n—\nՄինչ անցնում էր թափորն այս այսպես — ետևից հորդում էր արդենԱնընդհատ աճող, ծավալվող, լեռնացող մի ծով, կամ հեղեղ.Աճում էր աղմուկն ավելի, խտանում ու դառնում էր տարբեր,Մոտենում էր խորշակ մի կարծես՝ խառնելով ազգեր ու ցեղեր:\n\nԴղիրդի նման հեռավոր մոտենում էր աղմուկ նախ մի խուլ,Երկիր էր կարծես ընթանում՝ հեղեղով արված տեղահան.Անտառ էր կարծես ճարճատում, հրդեհված երկիր էր մխում՝Սփռելով բարբարոս մի բույր, հանելով ճիչեր երկնահաս:\n\nՁիերի դոփյուն, զենքերի չարագույժ շառաչ, մարդկայինՀեկեկանք, օգնության ճիչեր, շների կաղկանձ հուսահատ. —Մոտենում էր այսպես հեռվից արշավանքը Արյան և Մահի,Եվ նայում էինք մենք՝ ահից կարկամած, շնչներս պահած:\n\nԻսկ դեմից, բլուրի գլխից, կանչում էր շեփորն անընդհատ,Շեփորում էր մահու տագնապով՝ կոչելով նոցա հանդեսի, —Եվ հոսում էին դեպի նա ամբոխները այդ տեղահան՝Դեպի լյառն էին շտապում՝ Մահու ու Արյան մի ծեսի…",
    "Հռինդով, լացով, աղմուկով, թնդալով մոտենում էր մեզԳլխավոր օղակն այդ ահեղ, հեղեղի նման թափորի.Ջահակիր թափորից հետո, այրերից հետո սևազգեստ —Զրահակիր բանակ էր դա մեծ, որ կռվի էր արշավում նորից:\n\nՎիթխարի մի նժույգ նստած՝ ընթանում էր երթի առաջիցՀոլաձև մարդն այն ահեղ՝ ծածանած մի սև դրոշակ.Խրխնջում էր նժույգը նրա, բայց նման էր հիվանդ բառաչիԽրխնջոցը նրա նժույգի, որ քայլում էր դանդաղ և ուժատ:\n\nԳլուխը՝ հագցրած ոտին՝ նայում էր շանթող աչքերովՆժույգի ոտների մոտից, ճոճվելով մերթ ետ, մերթ առաջ.Վառվում էր լապտերի նման, կապտավուն, ժլատ մի հրովՇլինքին դրված մեքենան, հանելով տնքոց ու հառաչ:\n\nԻսկ նրա ետևից, իր նման նժույգներ նստած և ձիեր,Արշավում էր նրա շքախումբը՝ կազմելով ստվար մի բանակ.Ձիերի վրա նստոտած կմախքներ էին ու դիեր՝Ձեռներին սուսեր, զրահներ, հնամյա զենքեր ու դանակ:\n\nԸնթանում էր մեկը՝ կմախքե նժույգի վրա ընկըղմած,Անգլուխ, մի ոտը կտրած, ձեռքերը կապած կռնակին,Բայց կապած ձեռքերի արանքում մի դաշույն ուներ նա պահած.Եվ փորձում էր նա դաշույնով խողխողել նժույգն իր տակի:\n\nՀետևյալը... նիհար նժույգի ոսկորե նստուկին նստածԽեղդամահ էր՝ լեղակի պես կապույտ իր լեզուն բերանից կախած.Իր մռայլ պետի ետևից արշավում էր քայլքով նա վստահ,Գնում էր կարծես անվեհեր՝ ելնելու կրկի՜ն կախաղան: \n—\nՄյուսի իրանն էր միայն երևում, լոկ այդ, և մեկ էլ —Մեջտեղից կոտրած մի սրունք, էլ ոչի՜նչ. արշավում էր այդպես.Իսկ ո՞վ էր արդյոք այն մեկի ողնաշարը մեջտեղից թեքել —Եվ դարձել էր նա հարցական նշանի նման մի պատկեր...\nՁիերից շատերի վրա, մարդկային թեկուզ հաշմանդամԿմախքի, կամ մարմնի փոխարեն — պարզապես բազմել էին սեգԶըրահներ, կամ սրեր ժանգոտած, մի դաշույն, կամ փամփուշտ անգամ,Մի ամբողջ նժույգի վրա — մի փամփուշտ, կամ հին հրազեն…\nԱյդ նժույգ նստած հաշմանդամ այրերից շատերը սակայնՁիերի գավակին կապած, իբրև բեռ վսեմ, կամ պարծանք —Ավարներ էին տանում — այն փառավոր մարտերում հավաքած՝Մխրճած գանգեր, սրունքներ սրբելուց պսպղուն դարձած: \n—\nԱյս լեզուն կտրած, կուրացած, խեղդամահ ասպետը ահաՇարել է նժույգի սանձին — մխրճած մատների մասեր.Մի ուրիշը կրում էր ձեռքին կոնքերից շինած մի վահան,Մի ասպետ փաթաթել էր մեջքին մի տրցակ կանացի մազեր:\n\nԱնցնում են, անցնում են անվերջ, գնում են շարքերով անծիր,Կմախքե նժույգներ նստած, զրահներ հագած մահաշունչ.Հնձվորներ են կարծես, որ դանդաղ դառնում են Եղեռնի հնձից,Մանգաղի ու բահի փոխարեն հրազեն առած ու դաշույն:\n\nԲայց ահա այդ կույր, հոշոտված, հաշմանդամ շքերթի միջումԱրշավում է՝ նստած տախտակե ձողերից շինած մի նժույգ —Սևահեր, թխադեմ մի այր, որ կրակ ու բոց է շնչում,Մի ձեռքին քնար ոսկելար, մյուսին՝ հրազեն մի զույգ:\n\nՄի փոքրիկ մորուք նա ուներ, գալարուն սևասև մազեր,Ծածկել էր թավիշե գլխարկ, և ուներ փողկապ փառահեղ,Բայց նստուկը մերկ էր նրա, հանել էր զգեստներն ասես,Որ տեսքը լինի երևի սրբազան իր դերին վայել: \n—\nԻր խրոխտ դեմքին հակառակ, հակառակ առնական տեսքին՝Երգում էր կերկերուն ձայնով նա քաղցրիկ, լորձունքոտ երգեր. —Մենք լսում էինք զարմացած, նայելով առնական կրծքին,Երբ տեսանք, որ նստուկը նրա բարձրանում ու իջնում է ներքև:\n\nՓողային գործիք նվագող վարպետի այտերի նմանՈւռչում էր նստուկը նրա և իջնում, կրկին ու կրկին, —Տեսնելով հրաշքն այս ցնցող — ա՛հ, մենք նո՜ր հասկացանք նրաԻնքնագոհ ժպիտը — և խուլ, կաղկանձող թախիծը երգի...\n« — Հըդահյո՛ւն, Հըդահյո՛ւն,Հըդահյո՛ւն — երգում էր նստուկով նա իր,Խառնելով կանչին այդ — մահու հառաչանք, ատամի կրճտոց,—Անտառից բարձրանում էր այնինչ աղաղակ ամեհի ու խոր,Եվ երկինք էր հասնում այնտեղից տագնապով բարձրացող մի բոց:\n\nԱնտառից, խարույկի պես մեծ, շառայլ էր նետում դեպի վերԿարմրավուն, արնագույն մի բոց՝ այրելով հոնքերը լուսնի,Եվ լսվում էին այնտեղից սուլոցներ, օգնության ճիչեր,Ծառերի ճարճատյուն, հեկեկանք, քրքիջներ վայրի ու դժնի:\n\nԵվ որքան գնում — ավելի ահեղ էր դառնում անտառիցԲարձրացող աղմուկն ահավոր, հեկեկանքը՝ աստղերին հասնող.Ցերեկի պես լույս էր արդեն անտառից բարձրացող հրից,Իսկ թափորը ձգվում էր էլի, ողողված շառայլով այդ նոր:\n\nԹափորի մի ծայրը արդեն հասել էր բլրի գագաթին,Որտեղից հնչում էր, կանչում այն շեփորը — անվե՛րջ, անընդհա՜տ, —Եվ անցնում էին մեր դեմից, դեռ անցնում էին մահատիպ,Գոսնելի ասպետներ ու այրեր, կազմելով խռիվ մի ընթացք:\n\nՄենք վաղուց արդեն, նայելով թափորի ընթացքին այդ հորդ,Էլ չէինք ջոկում իրարից այրերին շարեշար անցնող. —Դժվար էր արդեն տարբերել նորերին՝ դեմքերից նախորդ,Ընդհանուր մի գետ էր անցնում մեր դեմից արդեն, կամ մի ծով:\n\nԴժվար էր արդեն տարբերել նրանցից մեկին մյուսից,Զրահներն էին շատացել թերևս, կամ ձիերն էին ծեր.Միևնո՜ւյն կերպարանքն էր արդեն բոլորինը, բոլորի՜ ուսիցԿախված էր զե՜նքը միևնույն, — և արդեն չկային անձեր:\n\nԲայց հանկարծ ամբոխի մեջ այդ, հորձանքում այդ բութ ու անդեմ,Բարբարոս թափորում այդ մթին, որ նման էր արդեն կոշմարի —Մենք տեսանք կերպարանք երկու, — և պատեց մեզ վիշտ մի անդեղ,Եվ կարծես վերացանք մենք մի պահ այդ արյան ու տենդի աշխարհից:\n\nԳնում էր թափորի միջից մի արձան կարծես մարմարե.Հասակը բարձր, քարե աչքերում թախիծ ու կորով.Իր քարե շրթերով նա անկապ մի երգ էր փորձում բարբառել,Երևում էր, որ Մա՜հն էր տեսել և Սարսափը նա իր աչքերով: \n—\nԵղկելի էր որքան նստուկով նվագող քերթողն այն — այնքանՀարգանք էր ներշնչում սրա կերպարանքը ամբողջ նայողին.Իր կյանքում տեսած սարսափից նա դարձել էր արդեն խելագար,Եվ ահից հանկարծ քարացել կորցըրած թե հույս, թե ուղի:\n\nՆա ո՜չ թե ինքն էր քայլում, այլ երթի ընթացքով տարված՝Շարժվում էր, ինչպես մեքենա, ենթակա հորձանքի ուժին.Երբեմն ցնցում էր նրան անհաղորդ, ներքին մի հարված —Նա կանգնում էր մի պահ քարացած և նայում՝ լուսնոտի պես ուշիմ:\n\nԵվ քայլում էր կրկին մարմարյա արձանի պես ուղիղ ու անթեքՆայելով ուղի՜ղ իր առջև՝ կույրերն են ինչպես միշտ նայում.Ձեռքերը խավարին մեկնած՝ անսահման Եղեռնի հանդեպՇշնջում էր սարսափի բառեր և կրկնում մեռած մի անուն...\nՆա հո՛ղ էր հայցում՝ խավարին կարկառած ձեռքով իր քարե,Եվ լո՛ւյս էր հայցում խավարից՝ իբրև դեղ աչքերին իր կույր,—Եվ մահու պես գունատ շրթերով շշնջում էր բառեր մարմարե,Երազում էր խոնջենք ու արև և սիրո աղբյուրներ մաքուր:\n\nԲայց վսեմ այդ խոհից հանկարծ դառնալով ուրիշ մի խոհիՆա թակում էր գլուխն իր թափով, սկըսում էր մարմինը ցնցել—Եվ մաքուր, անբիծ շրթերից թորում էր լորձունք ամեհի,Եվ դեմքի վրա այդ պահին նկարվում էին ալ բծեր...\nԳնում էր նրա հետ մեկտեղ, համրաքայլ, քերթող մի ուրիշ.Շինված էր կարծես նա մոմից, և դեմքը, որպես մագաղաթ.Նրա ձայնը ելնում էր կարծես ժայռերում փորած ջրհորից՝Ե՜վ մաքուր, և՜ ջինջ էր այնքան, ինչպես ցողը՝ դաշտերում շաղած: \n—\nԲայց մոմե այդ գունատ գուսանի թղթի պես ճերմակ շրթերիցՀորդում էր երգը հանկարծ — ամպրոպի, որոտի՜ պես թափով...Եվ ո՞վ էր տվել այդքան ուժ, այդքան թափ ու շնորհ վերինԱյդ մոմե դեմքով գուսանին — և նետել նման մի թափոր…\nՆա և՜ս, սարսափից քարացած այն քարե գուսանի նման,Քայլում էր՝ հորձանքով տարված՝ իր ավագ ընկերոջ կողքին,Եվ դեմքը նրա մոմեղեն, սփրթնած, գունատ, ինչպես մահ,Մերթ ընդ մերթ բոցվում էր, կարծես մի ուրի՜շ արևի շողքից:\n\nԱրծաթե ափսեի վրա նա տանում էր բոցավառ մի սիրտ,Որ բոսոր ցոլքեր էր ցանում խավարում այն սիրտ կեղեքող,Եվ զուլալ, արծաթյա ձայնով երգում էր արևի մասին,Իր գյուղի՛ արևի մասին, որ մորթել էին ցերեկով...\nԵրգում էր հերկերի մասին, դաշտերի մասին ու հողի,Քրտինքն էր երգում գեղջուկի և նրա վաստակը արդար, —Բայց փոխվում էր երգը հանկարծ և դառնում աղաղակ ոխի,Եվ մոմե շրթերով քերթողի — սկսում էր նա նզովք կարդալ:\n\nՊահերին այդ դեմքը նրա դառնում էր դժնի, արյունռուշտ,Խռպոցի էր փոխվում ու ճիչի նրա ձայնը պայծառ ու մաքուր, —Սևանում էր սիրտը մի պահ, դառնալով անհուր ու անուժ,Եվ քարե ընկերոջ նման՝ քայլում էր նա էլ՝ ինչպես կույր: \n—\n« — Ո՜վ տխուր ու խեղճ գուսաննե՜ր, նոխազնե՜ր, կյանքի բարբարոս, —Բարբառեց Վարպետը հանկարծ՝ դառնալով նոցա ստվերին, —— Դուք կոչված էիք լինելու Լույսի ու Խնդությա՜ն փարոս,Բայց սրտերը ձեր բոցավառ — այն Ստի՜ն ողջակեզ բերիք»:\n\nԵվ նա ցույց տվեց հեռևում, բլուրի գագաթին վառվողԱյն կրակը դժնի ու դեղին, որ վառվում էր անհուն տագնապով, —Եվ ապա, դառնալով կրկին բարբարոս հորձանքով տարվողԱյրերին այն ասաց իր սրտի բովանդա՛կ տխրությամբ ու թափով.\n« — Դուք կարո՛ղ էիք Քերթության և Մտքի լուսե պարտեզումՃաշակել Ոգո՜ւ խնդություն՝ սնվելով խոհով ու բանիվ, —Եվ երթում այս մութ ու դաժան կա՞ արդյոք ավելի՜ մեծ զոհ,Քան հանճարը ձեր բոցավառ՝ մատուցած այս պի՜ղծ սեղանին»…\nԵվ լռեց Վարպետը մռայլ, առաջին և վերջին անգամՄեր ամբողջ երթի ընթացքում շրթունքները իր բանալով, —Մինչ մռայլ թափորին ձուլված, ոտքերով բոբիկ, արնաքամՀեռացան գուսաններն այն վսեմ խելագար խնդալով ու լալով...",
    "Կանչում էր այնինչ վերևից, բլուրի գագաթից, դժնիԱյն շեփորը ձայնով չարագույժ, — և գնում էր թափորը վերև,Անցնում էր անվերջ՝ ողողված արնագույն ցոլքերով լուսնի,Եվ գնում էին արդեն մերկ մանուկներ, կանայք և ծերեր:\n\nԱնցել էր արդեն թափորի գլխավոր հոսանքը ամբողջ,Թափորի մի ծայրը վաղուց հասել էր բլրի գագաթին,Որտեղից երկինք էր հասնում արդեն ալ, արնագույն մի բոց,—Իսկ թափորը դեռ չէր վերջանում, դեռ գալիս էր — անվե՛րջ ու անթիվ:\n\nՆերքևում անտառը արդեն ճարճատում էր հրով ընդհանուր,Երկինք էր բարձրանում այնտեղից արդեն նո՜ր մի, ընդհանուր հրդեհ,Եվ ռումբեր էին շառաչում, և թնդում էր բյուր թնդանոթ,Եվ կրակը շենե՜ր էր ամբողջ սկսել երկինք շպրտել:\n\nԴղրդում էր հողը արդեն ռումբերի շաչող որոտից,Բովանդակ աշխա՜րհն էր արդեն սասանել մոլուցքից արյան,—Լցվել էր տիեզերքն ամբողջ արդեն տոթ բույրով վառոդի,Էլ չկար հեռու ու մոտիկ, — բայց թափորը երգում էր«Հարյավ»:\n\nԿատարյալ բանակներ էին արշավում մեր դեմից արդեն,Շտապում էին տագնապով կոնաձև բլուրն հասնելու, —Եվ ահա վառվող անտառից սկսեց նոր մի գետ հորդել,Եվ հոսել, հոսել անընդհատ, նախիրի նման անգլուխ...\nԵրբ ռազմի շաչով-շառաչով, ցնցելով հնչուն ծնծղաներ,Թմբուկներ խփելով տոնական, երգելով երգեր ռազմաճիչ,Դոփելով՝ բանակներն անցան, — սկսվեց տրտունջ մի անել,Հուսահատ հեկեկանք ու լաց, խելագար հառաչք ու քրքիջ:\n\nՄեր դեմից անցնում էին արդ մանուկներ մեռյալ և ծերեր,Հաշմանդամ սերունդներ ամբողջ՝ Եղեռնի հնձանին ընծա...Նախիրներ էին անցնում հոծ, սարսափած կույրերի պես երեր,Եվ ցանքսեր, արտեր ոսկեզօծ՝ դեռ ո՜չ մի ձեռքով չհնձած…\nԵվ անցնում էին զորքերից ոտնակոխ արված պարտեզներ,Հրդեհից մոխրացած հյուղեր, քաղաքներ մեռյալ և շեներ, —Եվ գետեր՝ տապից չորացած, ցորյանի հրդեհված դեզեր,Եվ գայլեր՝ մարդուց գազազած, և մկնե՜ր զառամ, և շնե՜ր...\nՍրածված սերունդնե՛ր էին արդ անցնում, քաղաքներ քանդած,Հեղեղի պես պրծած, տեղահան, գնում էր երկի՜ր մի ամբողջ, —Անցնում էր արմատից պոկած, անխնա կտրած մի անտառ, —Սարսափած նախիրի նման սպանդից փախած մի ամբոխ...\nԱմեհի լացով, աղմուկով, ոռնոցով անհույս ու մռայլՇարժվում էր ամբոխը դեպի այն բլուրը կարմիր, կոնաձև. —Վերջանում էր երթը արդեն, երբ մենք է՜լ, ձուլվելով նրանց,Քայլեցինք, կամ կարծես թռանք՝ շյուղերի նման հողմածեծ:\n\nԴիվական մի ձեռք էր կարծես թռցնում, քշում մեզ առաջ,Եվ ահա, տարվելով այդպես, երբ լեռան գագաթը հասանք, —Կանգնեցինք՝ մեր դեմ ծառացած պատկերի առջև շվարած.Զառանցա՜նք էր պատկերն այդ կարծես, որ մեր դեմ փռված մենք տեսանք…\nԲացվում էր բլուրի վրա մի անծայր, լերկ հարթավայր,Ողողված կարմրավուն լույսով, որ դողում էր անվերջ ու պարում.Իր բոսոր, արնավառ գույնով ներկելով շրջակայքը խավարՎառվում էր բլուրի մեջտեղում մի հսկա, երկնահուպ խարույկ:\n\nԿրակե օղակի նման բոցկլտում էր խարույկը կարմիր.Բոցեղեն պարիսպ էր կարծես՝ Արքայի շուրջը քաշած: \n—Այդ նրանց արքա՜ն էր գուցե, կամ՝ սերած Հրդեհի զարմից՝Առաջնորդը նրանց կրակե, որ ցույցի էր ելել մարդաշատ:\n\nԽարույկի մեջտեղում, ոսկյա մի գահի վրա ընկղմած,Նստած էր Արքան այդ ահեղ, որ չուներ կերպարանք որոշ.Մերթ թվում էր, թե դա — կրակե մի մարդ է՝ բռունցքը սեղմած,Որ բռնել է սեղմած բռունցքում — մի փոքրիկ եռագույն դրոշ:\n\nԲայց հաջորդ վայրկյանին արդեն փոխվում էր տեսքը նրա,Եվ ահա — գահի վրա նույն — մի գայլի գլխով վարդապետ,Սևասև վեղարը գլխին և դեղին ճակատի վրա —Մի հսկա, շողշողուն ադամանդ, որ թե՜ խաչ է, թե՜ գունդ է, թե՜ նետ;\n\n\n\n\n\nՓոխվում էր ապա նաև այդ կերպարանքը, հանկարծ նրա տեղ՝Երևում էր դեղին մի կատու՝ աչքերում կրակներ ահի, —Եվ թվում էր, թե դեմքը նա իր — ոսկեկար քողով է պատել,Եվ նետը դարձել է նժար, և խաչը դարձել է մահիկ:\n\nՆստած էր ոսկյա իր գահին կրակե Արքան այդ ահեղ,Տեսիլքի նման մի դժնի, կերպարանքը մթին ու մռայլ,—Եվ շուրջը նրա խարույկի, բոլորած մի պար խելահեղ,Ցատկոտում էին ու պարում ամբոխները այն դիվահար:\n\nԽարույկին ամենից մոտիկ, բոլորած շրջանն առաջին,Թռչկոտում էին ու պարում մեր տեսած այրերն այն ճիվաղ, —Հոլաձև կմախքն էր պարում, և ձայնով, նման բառաչի,Երգում էր խաժադուժ մի երգ՝ սփռելով տառապանք ու վախ:\n\nՆրա ձեռքը բռնած, նրա հետ, պարում էր անտառում հանդիպածԽարույկի պահապանը գաճաճ և գուսանը ապա ռազմատենչ.Պարում էր վարդապետը պարթև՝ շերեփը շրթերին հպած,Եվ բոլոր ասպետնե՜րն ապա՝ աչքերում մոլուցք մի անշեջ:\n\nԳնալով լայնանում էր, ուռչում շրջանակը այդ շուրջպարի. —Բռնելով հարթավայրն ամբողջ, չարագույժ բոցերի ներքո,Ահռելի տեսիլքի նման ելնելով կարծես խավարից՝Մի ամբողջ ժողովո՜ւրդ էր պարում եղկելի ճիչով ու երգով:\n\nՄանուկներ տկլոր, անատամ աղջիկներ, ծերեր հաշմանդամ,Գլուխները բռնած ձեռներին, վայրենի լացով ու ճիչով,Թռչկոտում էին ու պարում, — ցատկոտում էր կարծես մի անտառ, —Եվ անցնում էինք մենք դանդաղ այդ պարող անտառի միջով...\n«Հըդահյո՛ւն, Հըդահյո՛ւն, Հըդահյո՛ւն» — ոռնում էր ամբոխը մոլի,Կարկառած ձեռները վերև կամ դիմացը՝ դեղին Արքային, —Երբ ճիվաղը հանկարծ այն ծանոթ, որ նման էր մարդակերպ հոլի,Մորեխի պես օդում ցատկելով՝ մոտեցավ Արքայի գահին:\n\n\n\nՄոտեցավ շարժումով հատու և կտրած գլուխն իր նետեցԱրքայի ոտքերի առջև, իբրև տուրք, կամ զոհ սրբազան, —Եվ ամբոխը խռպոտ ճիչերով, ոռնոցով նրան հետևեց —Բարձրացավ գանգերի մի բուրգ և բուրգը աստղերին հասավ...\nԻսկ շուրջը վիթխարի այդ բուրգի,՛մշուշում, բռնած խոլապարԹռչկոտում էին ու պարում ավերված քաղաքներ ու շեներ, —Եվ երթի ելած նրանց հետ՝ ամեհի խանդով, խոլաբար՝Թռչկոտում էին ու պարում նախիրներ զառամ և շներ...\nԵվ արդեն ոսկյա իր գահից բարձրացած բլուրի վրաԿանգնել էր Արքան այն դեղին՝ հրդեհի նման մորուքով, —Եվ փողի նման անողոք՝ մահագույժ շեփորը նրաԿանչում էր, կանչում էր նրանց — դեպի նոր մի մեռյալ Երիքով...",
    "Այդ դաժան տեսիլքին ի տես՝ քայլերով երեր մենք փախանք,Կտրեցինք հարթավայրն ամբողջ և իջանք անտառ մի ուրիշ,Մինչ հասնում էր դեռ բլուրից մի լացի նման աղաղակ,Ոռնում էր կարծես մի քաղաք՝ փախչելով հրից ու սրից:\n\nԽավար էր անտառում այդ նոր, և ծառերը, կորած խավարում,Կմախքներ էին կարծե ս սև, որ պարզած ոսկորե ձեռներ — ՜Մեզ բռնել էին կամենում, քաշքշում էին ու հրում,Եվ մահվան սառնություն բուրում, քրքջալով մտքերին մեր վեհ:\n\nՀառաչում էին նրանք խուլ ձայներով, անեծք շշնջում,Կամ կարծես օգնություն հայցում մոտեցող սրից ու հրից, —Դեռ հասնում էին բլուրից սրերի շառաչ ու շաչյուն,Դեռ շեփորը կանչում էր, կանչում այն Մահու և Արյան բլուրից:\n\nՍարսափած փախչում էինք մենք անտառի միջով այդ խավար,Այդ մռայլ ծառերի միջով, որ պարզած երերուն ձեռներ—Մեզ թվում էին մի գալիք ահռելի սպանդի համարՀանրային դամբանից ելած, հարություն առած մեռելներ:\n\nՄեր ոտքերը դիպչում էին սուր, փշերի նման քարերի,Ծառերի ճյուղերը՝ կանանց մատների նման գալարուն՝Չանգոտում էին, տրնոտում մեր դեմքերը, — և հին դարերիցՆախամա՜րդն էր արդեն արշավում՝ աչքերում մոլուցք ու արյուն:\n\nԺամանակը ե՜տ էր թռչում արդեն խուլ աշխարհի վրայով,Մարդակերպ Կապիկն էր արդեն արշավում հետքերից մեր նորից,—Եվ լուսինը, եդեմ ժպիտով ծառերի արանքից նայող,Մեզ թվում էր վհուկ՝ հմայող, որ փրկում է ջրից ու հրից...\nՍարսափած փախչում էինք մենք անտառի ծառերի միջով,Եվ ամեն ծառի ետևից մեզ նայում էր արդեն մի հրեշ,Մեզ արդեն ագռա՜վն էր ծաղրում իր լացի նման քրքիջով,Եվ ամեն մի շրշյուն ու շշուկ մեզ գուժում էր պատիժ ու վրեժ:\n\nՄեր հոգուց քերում էր մի ձեռք այն ամենը, որ տարիներ,Կամ դարե՛ր էինք կուտակել՝ սերունդից սերունդ կրելով, —Եվ գունատ ցոլքերը լուսնի մեզ թվում էին հուրիներ,Արյունռուշտ, չարա՜չք հուրիներ՝ մարդու միս ու արյուն սիրող: \n—\nՄենք երկար, երկար վազեցինք, սարսափից խելագար, անհույս,Այդ մռայլ ու մութ անտառում կորցրած ուղի ու հավատ,—Երբ հանկարծ ծառերի միջից երևաց երկնագույն մի լույս,Որ աստղի նման փրկարար շողշողաց հեռվում այն խավար:\n\nՀևիհև, արյունոտ ոտքերով, չանգռելով կուրծք ու երես,Վազեցինք մենք լույսը դեպի, որ ցոլում էր ցոլքով մի մաքուր, —Եվ ահա, վազքից շնչասպառ, քայլերով անուժ ու երեր,Մոտեցանք անտառի եզերքին — և տեսանք կերպարանք մի հուր:\n\nՄի մարդ էր գալիս դեպի մեզ՝ ոսկեզօծ լապտերը ձեռին.Գունատ էր. հսկա ճակատով. երկնագույն աչքեր նա ուներ.Լույսի պես սպիտակ դեմքին խաղում էր ժպիտ մի վերին,Հայացքը թափանցում էր կարծես անսահման, անծիր հեռուներ:\n\nՈղջունեց ժպիտով նա մեզ և ապա լապտերն հուրհուրանՆա պահեց մի պահ մեր առաջ, իբրև աստղ, նշան լուսատու. —Վիթխարի ճակատով այդ մարդու լապտերի ապակու վրաՆկարված էր ոսկեթև մի աստղ և գրված էր պատգամ մի հատու:\n\nԱյդ լապտերը իր դեմ պահելով՝ նա հանեց մեզ մութ անտառից,Մոլորվել էինք ուր արդեն՝ կորցըրած ուղի ու հավատ, —Եվ այստեղ հրաժեշտ տվեց ինձ Վարպետը Մահու աշխարհի,Որ գիտեր լոկ վիշտ ու չարիք և երգել էր դժոխքը խավար:\n\nԱրդ՝ անցել էինք արդեն մենքԱնցյալի մռայլ եզերքից,Լայնահուն աշխարհն էր իմ դեմ ողողված հրով փրկարար, —Այն ոսկյա լապտերի լույսով ես դարձա Գալիքի՜ երգիչ, —Այդ լապտերը, ո՛վ Առաջնորդ, կփրկե աշխա՜րհը արար...\n1933. V. 4\nԶՐԱՀԱՊԱՏ «ՎԱՐԴԱՆ ԶՈՐԱՎԱՐ»\nՀեռագիրը եկել էր տասնևհինգ ժամ առաջՑերեկը, ժամը տասներկուսին:\nՆա վերցըրել էր թուղթը, կարդացել էր արագ,Եվ, հազիվ նկատելի, ցնցվել էր ուսը: \n—Հեռագրում գրված էր երկու տող. «Ալեքպոլ:\nՀույժ կարևոր: \nԱրագ: \n«Զրահապատ«Վարդան Զորավարը» թող «Անմիջապես մեկնի Երևան: \n— Նախարար»:\nԱյժմ — երեքն էր ժամի գիշերվա:\nԶրահապատի խուցում նա քայլում էր անքուն:\nՊարզ է: \nԿանչում են Երևան,Որ զինաթափ անեն — և թաքունՄի անկյունում… — Օ, ո՜չ.Ո՜չ երեխա է ինքը, ո՜չ մանուկ:\nԱյսօր քաղաքն ամբողջՑույց էր անում: \n—Անհանգիստ է քաղաքը: \n— Զորքերը գրգռված,Բանվորները՝ պատրաստ պայքարի.Բավական է թերևս մի կշըռված հարված—Որպեսզի ողջը պարի: \n—Այսինքն՝ գնա գլխիվայրԱյն մեքենան մռայլ, այն մղձավանջն անդուռ,Կամ թիարանը այն,Որ կոչվում է «Հայաստանի Հանրապետություն»:\nԵրեկոյան եկավ Ավիսը:\nԱսաց, որ պատրաստ են:\nԿարող են սկսել միանգամից, —Հետո կմիանան Երևանը, Ղարսը,Մինչև — Սարիղամիշ…Իսկ ապա, երբ հողմը գազազի,Երբ բռունկի երկիրը հրով հերոսական —Մեզ օգնության կգա ՂազախիցԿարմիր Բանակը ռուսական: \n—Այս բոլորը այսպես: \n— Իսկ Դրո՞ն,Իսկ Սեպո՞ւհը, իսկ ժողովո՞ւրդը քաղցած,Որ ապրում է միայն հույսերովԵվ ուտում ամերիկյան հաց...Իսկ Վրաստա՞նը, Քեմա՞լը...Կարո՞ղ են Պատնեշ կանգնել արդյոք այս ամենի հանդեպ,Մինչև հեռվից հասնող հոկտեմբերյան հողմըԳա, օվկիանի նման այս խութերը քանդե: \n—Գիշերը անցնում է սակայն և պետք է որոշել:\nՊետք է պատասխանել նրանց:\nՆա քայլում է, քայլում է ամբողջ գիշերը,Քայլում է մինչև լուսաբացը: \n—Մեջքը ցավում է հոգնությունից: \nԳլուխը պայթում է:\nԱրդեն ներս է հորդում սառը, պղտոր մի լույս:\nՀեռվից, հազիվ լսելի, հնչում է մի պայթյուն:\nՆա արագ հագնում է վերարկուն և ելնում է դուրս: \n—Լույսը նոր է բացվում: \nՆոսրանում է խավարը:\nԴառնում է կաթնանման, հոսուն:\nԴեմը պատվի է կանգնում ժամապահը:\nՆայում է նա նրան մի պահ և ոչինչ չի ասում:\nԴեմը — կայարանն է մռայլ, իսկ հեռվում — քաղաքը:\nՆա նայում է, նայում է երկար, կանգնած զրահապատի մոտ:\nՔաղաքից լսվում է մի ձայն: \nԿարծես աղաղակ է:\nԱհով է լցված օդը:\nՆա նայում է երկար: \nԱկանջ դնում: \nԼուռ է:\nԲայց լռությունը այնքա՛ն է անհանգիստ:\nԼռությունը շնչում է տագնապով: \nԼռությունը ժխոր է:\nԽուլ, տագնապոտ ժխոր, որ գուցե աղմուկն է իր քունքի:\nԱյդ ձիե՞ր են դոփում, թե իր սրտի զա՞րկն է:\nՀեռագի՞րն է արդյոք իրեն այդպես հուզել: \n—Բայց քաղաքում ահա, զարկով հատու ու բարկ,Տասն անգամ, զարկ զարկի ետևից, երգում է մի չոր մաուզեր:\nՆա շոյում է ճակատը: \nՁեռքերը գրպաններումՈւզում է մի փոքր քայլել զրահապատի կողքին,—Բայց ձեռքը դիպչում է մի թղթի — և նա միտքն է բերումՀեռագիրը նորից: \n— Նա լապտերի շողքինՄոտենալով՝ հանում է գրպանիցՀեռագիրը, որ նորից կարդա, —Երբ հանդիպում է հայացքը ինչ-որ ծանոթ բանի,Եվ նայում է նա նրան երկար, — նայում է անթարթ:\nԶրահապատի անունն է: \n— «Վարդան Զորավար»:\nԳրված գրերով դեղին:\nՆա նայում է, նայում է, նայում է նա երկար,Ինչ-որ մի բան կարծես կպչում է ուղեղին:\n«Վարդան Մամիկոնյան»…\tՆա մի քանի անգամԿրկնում է անունն այդ մեքենայորեն —Եվ աչքերի առջև նա տեսնում է հանկարծՄի թղթե սաղավարտ... և իրեն: \n—Այդ ե՞րբ էր... \nՏարինե՞ր, թե մի ամբողջ անծայրՀազարամյակ առաջ, երբ կենդանի էր դեռ հայրը: \n—Երբ թվում էր դեռ կյանքը զարմանալի՛ պայծառԵվ դպրոցի բեմը — Ավարայր էր...Հոգնել էր երևի, կամ խռով էր հոգին,Սակայն թվաց հանկարծ այնպե՜ս նրան,Թե կանգնած է ինքը ահավասիկ կրկին՝Թղթե սաղավարտը գլխին՝ փոքրիկ բեմի վրա...Ահավասիկ ինքը — Վարդան Զորավար —Կանգնել է հզոր ու զրահապատ, —Շուրջը ննջել է Ավարայրը,Բայց արթմնի է ինքը՝ իր զորքերով հպարտ: \n—Այո՜: \nՎարդան Զորավար: \nԱյո: \nԶրահապատ: \n—Բայց ինչ-որ փոխվել է անդարձ:\nԱյն Ժամանակ ուրիշ էր: \nԱյն ժամանակ չկարԱյս լռությունը կարծր:\nԵվ չէ՞ր արդյոք այս բեմը, այն թղթե սաղավարտըԻր համար ավելի՜ իրական,Քան այս գիշերը, այս դաշտը, այս զրահապատը բարդ,Այս երկար կոշիկները իր հագած...Այն սուրը թիթեղե, այն Ավարայրը սուտ—Իր մանկական մտքի և իր սրտի համարՉէ՞ր արդյոք կյանք միակ և գաղափար մի սուրբ,Ե՜վ գոյություն, և՜ խոհ, և՜ ուղի միանգամայն...Եվ մինչև օրըս իր կյանքը, մինչև գիշերը խավար այս,Երբ անելիքն իր ինքը դեռ չգիտե —Անօգնական բեմի այն Ավարայրը,Այն դաշտը չէ՞ միթե...Դեռ ավելի՜ն: \n— Այո՜: \n— Նա ուղեղը լարեցԵվ մտքում դառը քրթմնջաց: \n—— Եվ չի՞ եղել արդյոք տարիներ ու դարեր,Մինչև գիշերը այս —Այն միֆական, այն մութ Ավարայրի օրիցՄինչև օրն այս, գիշերն այս խավար —Օ, չի՞ եղել արդյոք մեր պատմությունն ամբողջՄի այդպիսի անգո Ավարայր...Եվ նրանք, ժողովրդի ասպետները բոլոր,Այդ տերերը դաժան ու ժլատ —Բեմ չե՞ն ելել արդյոք փայտե նիզակներով,Գլխներին թղթե սաղավարտ: \n—Եվ այդ լեգենդն ամբողջ, որ դարերի միջովՁգվելով արնոտ ու եղերական —Շառայլել է գյուղերը հրդեհների բոցով —Չի՞ եղել արդյոք բեմականՆո՜ւյն Ավարայրը խեղճ, որին ժողովուրդը,Իբրև մուտքի վճար իր ապրուստը տալով՝Գազազել է, ցնդել, արյան գետեր հորդել,Լոկ տեսնելով իր դեմ թղթե սաղավարտներ՝Հրճվանքից ու վշտից խնդալով ու լալով...Եվ այժմ — հին վեպին իբրև ֆինալ —Ահավասիկ «Հանրապետությունն Արարատյան»Նո՜ւյն թիթեղը ու թուղթը հագած արյուն ու փայլ,Նո՜ւյն թիթեղե այն սուրը՝ հագած մահո՜ւ պատյան…Եվ ինքը — զորավարը — միթե մանո՞ւկն է նույն,Որ բեմական փայլով շլացած,Զգեցած սուտ փառքի մի միֆական անուն՝Խաղում է նույն դերը դարձյալ...Շուրջը նայեց մի պահ և դառը ծիծաղեց:\nՁեռքը բնազդաբար տարավ գլխարկին,Կարծես զննել ուզեց, թե թիթեղեԱյն սաղավարտը չէ՞ դեռ իր հագին: \n—Ո՜չ: \n— Մի օրում, հանկարծ, այն օրերից խաղաղԿտրելով հսկա մի ճանապարհ —Ավարայրը դարձավ մի հայրենի քաղաք,Իսկ թիթեղե զրահը — զրահապատ: \n—Բայց թղթե է դեռ իր սաղավարտը,Թիթեղե է դեռ սուրը իրա —Եթե…\tչշարժե... այս…\tզրահապատը —Երևանի վրա...\nՈրոշված էր: \n— Ինչպես վայրկենական քնիցԿամ երազից զարթնած — ցնցեց նա իրեն,Բարձրացավ զրահապատը, իր օրագիրն հանեց,Պոկեց մաքուր մի թերթ — և գրեց.«Երևան: \nՀույժ կարևոր»: \n— Զարմանալի հանդարտ էր:\n«Ռազմական նախարարին: \nԱնհապաղ: \n—«Վարդան Զորավարը» հանում է թղթե սաղավարտըԵվ դառնում է իսկական զրահապատ»:\n\n1933. IV. 11 — 12\nԳԱԼԻՔԻ ՈՐՄՆԱԴԻՐՆԵՐԸ\nՀարվածայիններին\nՆրանք գալիս են գյուղերից ու քաղաքներից,Գալիս են հանքերից,Գործարաններից,Գալիս են երկրի հեռավոր ծայրերից,Գալիս են բոլոր վայրերից. —Ղեկավարի կանչին, սերունդների կոչինԳալիս են նրանք հազարներով,Աշխատանքի այս մեծ զորակոչինԳալիս են երկաթյաՇարքերով:\n\nԱնտառների նման հոծ ու խիտ,Օվկիանի հախուռն ալիքների նման,Գրոհելով մի նոր, մի կամքավո՜ր ուղի,Որ պայքարի բոցում ամրանում է հիմա, —Ընդդեմ քամո՜ւն, հողմի՜ն, ընդդեմ հազա՛ր տարիԱյս ափերին խփող մակընթացության —Ահա ելած մարտի մի վիթխարի՝Ընթանում են հանդուգն մի վեհությամբ:\n\nԱյնտեղ, այս ուժերիՋրաբաշխման կետում,Ակունքներում այս բարձր ոգևորության,Ուր վերջանում է մշուշը տարիների,Որպես մռայլ մի ամպ, —Այնտե՛ղ, այնտե՛ղ, այնտե՛ղ,Ուր կուտակած եռանդը կատարողԵվ մի բռունցք շինած գալիքների կարոտը՝Անշեղորեն մղվում է դեպի գրոհԱյս մարդկային որոտը, —Այնտե՛ղ, այնտե՛ղ, այնտե՛ղ,Ուր կոփելու համար ապագայի ընթացքըԿարծրանում է կամքը, որպես գրանիտ, —Այնտեղ, գալիք կյանքիԱյգաբացով հղի՝Լեռնացել է ինքը —Ղեկավարը: \n—\nԵլած համայն կյանքիԱլեկոծվող բովից,Պայքարներից ելած հազարամյա, —Ելած անդուլ եփվողՍոցիալական ծովից,Որ, ալեկոծ կրկին,Մռնչում է հիմա, —Իր պողպատյա անթեք մկաններով,Իր ուղեղով, որ պիրկ է, որպես մկան, —Տիտանային հայացքն հառած հեռուն,Դեպի անդասակարգ ապագան, —Դասակարգի բոլո՛ր հերոսականՀանճարների ուղեղը և կամքը ամբարած —Նա վարում է այս մարտը,Նա մղում էՄեր բանակները մեծ դեպի վսեմ մի կյանք: \n—\nՕ, դո՜ւ, երկաթյա ղեկավա՛ր,Որ վարում ես այս մարտը, որպես տիտան, —Կա՞,Գոյություն ունի քո ընթացքի համար Անհաղթելի մի բան…Օ, ո՞ր, օ, ո՞ր առաջնորդը,Ո՞ր ղեկավարն է արդյոք, որ մղել է մարտեր —Եղել է կա՜րծր այսքանԵվ այսքան խո՜ր,Եվ իր մարտով այսքա՜ն ուղիներ է հարթել...Նրանք գալիս են գյուղերից ու քաղաքներից,Գալիս են հանքերից,Գործարաններից,Գալիս են երկրի հեռավոր ծայրերից,Գալիս են բոլոր վայրերից:\nԳալիքների կանչին,Ղեկավարի կոչինԳալիս են նրանք միլիոններով, —Աշխատանքի այս մեծ զորակոչին, —Եվ մղում է նրանց, ղեկավա՜ր,Քո երկաթյա կամքը —Դեպի գրո՜հ:\n\nԱնծայրածիր երկրի ստեպներից անծայր,Ու լեռներից, ու բարձր քաղաքներից,Ուղիներից, ուր դեռ մշուշը չի հնձած,Ուր ապրում էր մարդը, որպես գերի, —Ուր տարիներ բազում մա՜հ էր միայն ցանելԿյանքը — ոսկեհանդերձ արքաների ձեռքով, —Այժմ ելնում է կյա՜նք մի հանճարեղ՝Խորհրդային այս բորբ արեգակի ներքո:\nԵվ թող երգեմ ես այս իմ շառաչուն երգովԼեռնացումը այս վեհ, այս չմարողԱրեգակը՝ վառված այս երեկո՝Անեզրական կամքի անմարելի հրով:\n\nՕ՛, արեգա՜կ, ելած այս երեկո՝Մեր դաշտերում հառնող քաղաքների վրա, —Օ՛. Արևմո՜ւտք մեռնող, ուր ցերեկովԼուսիններ են ելնում — մահաբեր ու մռայլ...Օ, Արևմո՜ւտք շռայլ, ուր արքաները ծեր,Ուր արքաները կուռ ոստանների,Շռայլության, արյան սերմանոզներն անեզր,Արքաները Ոսկու տներիԿախաղան են ելնում ու կործանում իրենց,Ինչպես հետին դահիճ, կամ ավազակ, —Օ՛, Արևմո՜ւտք, այսօր ուռճանում են քո մեջ\nՓոթորիկնե՛ր, հողմե՛ր, ուրագաննե՛ր անշեջ, —Եվ երգում է քեզ մահը — ահազանգ...Օ՛, Արևմո՜ւտք շռայլ, — ցնցոտինե՛ր,Ցնցոտինե՛ր հագած բազմություններ մեռնող...Օ՛, հոգեվար, բայց բո՜րբ բազմություններ,Որ կերտելու եք վաղը — մեզ պես — աշխարհ մի նոր…Օ՛, առավո՜տ, որ հին ԱրևմուտքումՈւռճանում ես՝ մեր բորբ արեգակից վառված,Մեր պայքարի, մեր մեծ ընդվզումի հետքովԱրևմուտքում ծագող, օ՛, արեգա՜ կ անմար...\nՆրանք գալիս են գյուղերից ու քաղաքներից,Գալիս են հանքերից,Գործարաններից,Գալիս են երկրի հեռավոր ծայրերից,Գալիս են բոլո՜ր վայրերից: \n—Ղեկավարի կանչին, սերունդների կոչինԳալիս են նրանք միլիոններով, —Աշխատանքի այս մե՛ծ զորակոչինԳալիս են երկաթյաՇարքերով: \n—\nԱնապատ էր այստեղ, անջուր երկիր:\nՄահն էր թռչում այստեղ՝ համատարած:\nՈւնկընդրում էր այստեղ քամիների երգինՄի անօգուտ Զանգու ու մի անբերԱրաքս:\nԱյս խաների երկրում, այս ցարականԾայրամասում, ուր կար միայն քամի,Ուր տարիներ, դարեր այս հողերի վրաՇոգն էր միայն չոքում՝ չար հովազի նմանԼափլիզելով թե՜ կյանք, թե՜ աշխատանք, —Այս անապատ երկրում բարձրանում է հիմաԱշխատանքի, կամքի հերոսական մի կյանք:\nԱյս անջրդի, այս շոգ անապատումՊիտի ելնեն էգուց ձյունապայծառ վարդերՈւ ողկույզներ պիտի շողան խայտուն. —Այս գարունքի համար ճանապարհ է հարթել,Հարվածային ընկե՜ր, քո եռանդը արդեն,Քո գոյամարտն անդուլ...\nՕ՛, ջո ւր, որ հորդառատԱյս քարերի միջով այսօր ելար մարտի. —Քո կարկաչում, քո այդ հորձանուտում վարարԵս ողջունում եմ շռինդըՄեր ընդհանո՜ւր մարտի: \n—Ես ո՜չ թե ձայնն եմ քո — քո կարկաչում լսում,Այլ որոտը երկաթ երակների,Հարվածային անթիվ բանակների լեզուն,Ոտնաձայնը բազում մեր գնդերի…Ես լսում եմ դոփյունը բանակների ըմբոստ,Որ գնդերով բազում, հազարանուն՝Բարձրացել են կոչին դասակարգի մեր նոր,Բարձրացել են մարտին մեր ընդհանուր...Քո կարկաչում այսօր ես լսում եմ դոփյո՜ւնըԱրևմուտքում ելնող բանակների,Որոնք փորում են հինըՈւ հարթում են հունը —Մեզ հետ մեկտեղ — գալիք գարունների՜: \n—Քո կարկաչում լսում եմ Ղեկավարի ձայնը,Որ բոլորիս մարտի է այսօր մղում: \n—\nՀարվածային ընկե՜ր, — այդ ա՜յն է, ա՜յն է. —Մեր պայքարի որոտը՝Անպա՛րտ ու բազմաբեղուն...\n1933. VI. 19\nՀԱՄԱՅՆԱԿԱՆ ԴԱՇՏԵՐԻ ՍԵՐՄՆԱՑԱՆՆԵՐ",
    "Նրանք ելնում էին առավոտվա ծեգին,Երբ արևը նոր էր բարձրանում,Եվ մինչև մայրամուտ, մինչև իրիկունԻրենց սերմը ցանումՎախվըխելով, աչքերը կարիքին,Բնության ու Մարդու դավերին բյո՜ւր,Գերի թշնաման Տարերքին,Գերի շահագործող Մարդո՜ւն:\n\n«Եհե՛-եհե՛-եհե՛,Հորովե՛լ, հորովե՛լ, հո՛,Հո՛ո՛, ե՜զը ջան»...\n«Օրհնյա՛լ է Աստված» —Աշխատի՜ր, վարի՜ր օրնիբուն,«Բարձրյա՛լ է Աստված» —Բերքը տանուտերի՜ն տուր.«Գովյա՜լ է Աստված» —Մնացածը տար զոռբային.«Տե՛ր, փա՜ռդ շատ» —Նստի՜ր՝ աչքդ մահի...\n«Հորովե՜լ, հորովե՛լ, հո՛, Հո ո , եզը ջան»…Գարունը հեղեղ էր բերում,Ամառը՝ երաշտ,Աշունը՝ կարկուտ ու ցուրտ...«Տե՛ր, փա՛ռքդ շատ»,«Օրհնյա՛լ է Աստված» —Ձմեռը նստի՜ր գերանինԵվ երազի՜ր զուր...\n«Հորովե՛լ, հորովե՛լ, հո՛,Հո՛ ո՛, ե՜զը ջան»…\nԳալիս էր գզիրը չեչոտ,Անցնում էր գյուղամիջով,Կանգնում էր գյուղամիջում,Կանչում էր չոր. —«Տերությա՛ն հրամա՛ն անխա՛խտ.Ամեն տնից մի մա՛րդ,Երկու անասո՛ւն...Առավո՛տ-ծեգի՛ն-գա՛ն—Գնան մութլուսո՛ւն»...\n«Հորովե՛լ, հորովե՛լ, հո՛,Հո՛ ո՛, ե՜զը ջան»…\nԳնում էր՝Չլուտ Չադին,Տկլոր Բաղին,Հռո Հովանը,Ծուռ Հարոն...Մնում էր տանը՝Իշխան Աղասին,Հարուստ Հովասափը,Կոլոտ Բաղդասարը,Ռես Մնոն...«Հորովե՛լ, հորովե՛լ, հո՛,Հո՛ ո՛, ե՜զը ջան»…«Եհե՛-եհե՛-եհե՛,—Տե՛ր, փա՜ռքդ շատ»...\nԱրտը՝ հնձած կիսատ,Անասունը տրաքեց շոգից,Իսկ հարուստ ՀովասափըԳնաց բողոքի...Էգուց ռեսը կգա,Կխլի հողը,Հովասափը կգա—Կուզի փողը...Կընկնես ոտը ռեսի,Կլիզես գետինը,Կտանեն տանդ քուրսին—Կոռնա կինդ...Գութ կաղերսես ռեսից,Որ թողնի քեզ տանըդ —Եվ արևառ վզիդԿիջնի խարազանը...\n«Հորովե՛լ, հորովե՛լ, հո՛,Հո՛ ո՛, ե՜զը ջան»…«Օրհնյա՛լ է Աստված» —Ապրել ես պապեպապԱյսպես...«Բարձրյա՛լ է Աստվածն —Երգել են տերտեր ուՌես...Եթե նրանց մնա,Եթե այսպես գնա —Մինչև մահդԴեռԿերգես. —\n«Տե՛ր, փա՜ռքդ շատ,Փա՜ռքգ շատ,Տե՛ր»...\n«Հորովե՛լ, հորովե՛լ, հո՛,Հո՛ ո՛, ե՜զը ջան»…",
    "Նրանք ելնում էին առավոտվա ծեգին,Երբ արևը նոր էր բարձրանում,Եվ մինչև մայրամուտը, մինչև իրիկունԻրենց սերմը ցանումՎախվըխելով, աչքերը կարիքին,Բնության դավերին ու Մարդուն, —Եվ անսահման բարիք էրՆրանց համար այդ հո՜ղն անարդյունք: \n—\nՕ՛, հո՜ղ, օ՛, դա՜շտ, օ՛, տա՜փ,Մի բռաչափ գետի՜ն քարքարոտ,Որի վրա մարդու աշխատանքը անափԹողնում էր փշրանքի կարոտ.Ու կարիքն էր պարումԴաշտերում, դաշտերում,Ե՜վ սով, և՜ մահ, և՜ արյունԱչքերում…\nՈ՞ւր էր տանում մոխիրեՃանապարհը քեզ. —Մինչև սարը դիմացի,Նո՜ւյն աշխարհը քեզ,Ուր նո՜ւյն արևն էր կիզող,Սև ու անուբախ, —Օ՛, կապարե հորիզոնԴաշտերի վրա...\nԳն՜ա, որքան կամենաս —Նո՜ւյն աշխարհն է գորշ.Ո՜չ մի ընկեր-բարեկամ,Եվ ո՜չ մի գրոշ.Նո՜ւյն ուղին է մոխիրե,Նո՜ւյն աշխարհը մութ,Նո՜ւյն հորիզոնը հրե,Նո՜ւյն մարդիկ անգութ...Հենակներով ոսկորե,Ուսին մի մախաղ,Սովն էր շրջում ու թակումԽյուղերը խաղաղ:\n— Դռներդ բա՜ց, ո՛վ հողիԱշխատավոր խե՜ղճ.Միևնույնն է՝ երդիկիցԿմտնեմ ներս: \n—Լուսամուտի՜ց կմտնեմ,Վարից ու վերի՜ց,Դռնատակի՜ց կմտնեմ,Պատի ճեղքերի՜ց...\nԵվ մտնում էր Սովը ներս,Որ դուրս չգա էլ հա՜ր...«Հորովե՛լ, հորովե՛լ, հո ՛Հո՛ո՛, ե՜զը ջան»…«Օրհնյա՛լ է Աստված» —«Բարձրյա՛լ է Աստված»—Մեռնում էիր դու սովից՝Աչքդ մնում էր բաց:\n\nԵվ որպեսզի դագաղումՉմնար աչքդ բաց —Դնում էին աչքերիդՄի կտոր հաց:\nՉէր կշտանում սակայն քոԱչքը հացով այդ,Եվ քեզ թաղում էին` բացԱչքերով անթարթ: \n—\nԵվ շիրիմի վրա քոԳրում էր ապաՄահը՝ ոսկրոտ իր ձեռքով՝Մի քանի բառ.\n«Աստ հողագործը հանգչի,Մաճկալը չարքաշ,Որ մինչև մահ վաստակեց,Բայց ո՛չ մի անգամ\nԿուշտ չկերավ իր օրում.Աչքը մնաց հացին, —Եվ մեռնելիս՝ դագաղում՝Սովից՝ աչքը բա՜ց էր»…\nՀետո անձրևն էր թրջումՈսկորներդ ողորկ,Եվ փտած գանգդ լցնումԽոնավ հողով,Կշտանում էր մշտաբացԱյսպես աչքը քո…\n«Օրհնյա՛լ է Աստված»...«Բարձրյա՜լ է Աստված»…«Հորովե՛լ, հո՛»…",
    "Այս ամենը հիմա անցած է:\nԱյս ամենը հիմա հեքիաթի է նման:\nԻնչպես ա՜րտն էր լինում հողմածեծ,Այդպես հորձանքը մեր մի օր շաչեցԵվ արմատից պոկեց անիմաստԱյդ հորովելը հին: \n— Եվ հիմա՜Հնչում է երգը ձեր միասնական ու դաշն՝Դաշտերում համայնական ու անեզր, —Ա՜յլ երգով եք հիմա ելնում դուք դաշտ,Ո՛վ անեզր հերկերի սերմնացաննե՜ր…\nՁեզ համար հնչեց մի օրՄի ա՜յլ հորովել, —Եկավ սրով, հրով,Կյանքը խռովեց:\nԵրկաթավո՜ր եկավ,Դռները թակեց,Կարմիր զգեստ հագավ,Կյանքը կրակեց:\n\nՆա ալ նժույգ նստածՀամբավաբե՜ր էր.Եկավ ինքնավստահԿարմիր Նոյեմբե՜րին.Քաղաքներից եկավՀեռու՝ Հյուսիսի,Դեն շպրտեց չարկամ,Հիմար Հիսուսին:\n\nԵվ Հիսուսի հետ այնՄգլած ու դեղին —Նա դաշտերից քշեցՈսոխներին հողի.Կանգնեց՝ պողպատ հագին,Հզոր ու անահ, —Եվ «Բարձրյալի» տակիցԵլավ քահանան…\nՌես Մնոյի հետքիցԵլավ քահանան,Հողը խաչակնքեց,Որ անբերրի մնա, —Ուզեց վերջին անգամ,Կյանքը խռովել —Երգեց, արյունակամ,Մահվան հորովել...\nԱյդ վերջին ե՜րգն էր նրա,Վերջին ե՜րգն էր.Բնում խեղդեց նրանՄեր ջղուտ ձեռքը.Սրբեց նրանց աշխարհից,Մեր ջղուտ ձեռքը, —Հիմա հերկի՜ր ու վարի՜րՔո անսահման հերկը...\nՀիմա դաշտ եք ելնում դուք լիասիրտ,Ո՛վ անեզր հերկերի սերմնացաննե՜ր,Հերկում եք ու վարում միասինՁեր դաշտերը անեզր:\nՔշել եք դաշտերից արդենՇահագործող մարդուն,Ոսոխին դժնի ու արնաքամ,Եվ հերկում եք հիմա զվարթունՁեր հերկը համայնական: \n—\nԵվ դուք գիտեք հիմա՝ այս հերկը,Որ մշակում եք արդ ու վարում միասին —Ձեր լուսավոր կյանքի, ձեր Գալիքի հե՜րկն էԻնչպես իմ երգը — ե՜րգ է այդ Գալիքի մասին:\nԱյդ հերկը ձգվում է անծայրածիրՄեր հինավուրց Նորքից մինչև Խաղաղական: \n—Բարձրացել է այսօր մի հոյակապ հնձիՄեր անսահման երկիրը՝ հագած պողպատ վահան: \n—Այն մոխիրե, այն նեղ ճամփեքի փոխարեն,Ուր ճռընչում էր սայլը հնավանդ —Հիմա ձգվում են լայն ճանապարհներ անվերջՍառուցյալից մինչև Երևան:\nԵվ այդ անվերջ, այդ լայն ճանապարհներով,Որոնց ծայրը այսօր հասել է Նորք —Ընթանում են հանդուգն քայլերովՍերմնացաններ՝ արև ու խնդություն բերող: \n—\nՃանապարհով այդ մեծ ու անծայրածիր,Դառն անցյալի հանդեպ անհողդողդ ու աններ՝Այսօր ելել եք դուք աննախընթաց հնձի,Ո՛վ գալիքի խիզախ սերմնացաններ...\nԱյս հերկը — ե՜րգ է և ընթացք, և՜ կամք է ու հաղթանակ,Ե՜վ տքնաջան ներկա է բեղմնավոր, և արև է գալիք, —Այս հերկը հերկում է օրնիբուն մի անպարտելի բանակ,Ուր յուրաքանչյուր անգործ — դասալի՜ք է: \n—\nՔաղաքներում ինչպես մեր վիթխարի,Քաղաքներում մեր նորԵլնում են օրը օրինՀսկաներ երկաթավոր, —Քաղաքներում ինչպես բազմահազարՀարվածայինն է մեր հաղթանակը հարթում —Այդպես հարթում եք դուքՃանապարհը, ուղի՜ն սրբազանՎաղվա վսեմ մարդու...\nՆո՜ւյն հերկն ենք մենք հերկում գրիչով ու մուրճով,Եվ արորով, խոփով երկաթե. —Հալոցքներում մեր թեժ, մեր դաշտերում տոթ,Եվ գրքերում մեր արդեն—Նո՜ւյն բերքն է բարձրանում ու հորդում,Նո՜ւյն երգը եռանդոտ, —Եվ բոլորիս նո՜ւյն ձեռքն է առաջնորդում,Նո՜ւյն Ղեկավարն անդող: \n—\nՆա շարժում է քո ձեռքը, երբ դուՇաղում ես սերմը դաշտում,Նա հանքում քանդում է անդուլ,Երբ փորում է հարվածային վաշտը,—նա շարժում է ահա և՜ իմ ձեռքը,Որ ձեզ հետ միասին երգիս հունտը ցանեմ,Որ անշեղ բարձրանա իմ բերքը,Իմ տողերի հերկը անեզր...Որ երգերիս կտավը ձեր թելերից հինեմ,Որ լինեմ հնի դեմ աններ, —Ո՛վ դաշտերի անխո՜նջ հարվածայիննե՜ր,Համայնական հերկի սերմնացաննե՛ր...\n1933. VI. 24. Նորք\nԳՈՎՔ ԽԱՂՈՂԻ, ԳԻՆՈԻ ԵՎ ԳԵՂԵՑԻԿ ԴՊՐՈՒԹՅԱՆ",
    "Օրերում այս ջերմ ու հողմածեծ,Երբ շառաչում են բանակներ մեծ,Երբ Արարատից մինչ բարձրաբերձՀիմալայները այն երկնահեցԵլած պայքարի՝ շաչում են, տե՜ս,Դասակարգերի զորքերն հրկեզ, —Ոգևորությամբ պայծառատեսԵրգում եմ ահա այս գովքը ես:",
    "Երգում եմ ահա այս գովքը եսՄեր օրերում այս բազմաշառաչ,Երբ բազմություններ հողմահալածՄղում են պայքար մի լուսագես. —Մղում են այնտեղ մի պայքար մեծԸնդդեմ դասերի կործանարար,Դասերի այն սև, որ երկրում մերՍրբեց մրրիկը այն փրկարար: \n—",
    "Օ, Հոկտեմբե՜ր դու ազատարար,Որ ջրերի պես ելած հորդուն՝Կյանքի լորձունքը քշեցիր դուրսԵվ բերիր մեզ կյանք մի անարատ, —Եվ բերիր մեզ կյանք մի լուսառատ,Որով հրկիզված՝ ահա անդուլԵ՜վ պայքարում ենք, և՜ հար կերտումՕր բեղմնավորող և օր խնդուն:",
    "Դեռ պայքարներ կան մեր դեմ անդուլ,Դեռ փոթորիկներ մեծադժվար,Սակայն արևը այսօրվա վառԷլ չի հանդգնի բերելու վարԵրկնակամարից մեր խնդավառԵվ ո՜չ մի ոսոխ ձեռքերով չար: \n—Օ՛, ընդունակ ենք պահելու հարՄենք մեր արևը արևափայլ:",
    "Այն մենք վառել ենք մեր գլխին հարՁեռքերով մեր ձիգ ու ջլապինդ,Պայքարներով ենք վառել դժվարԵվ գրոհներով մեծաշռինդ:\nԱյսօր վառում է նա արդեն խինդԵվ մեր աշխարհում անծայրածիրՓռում է հունձքի գանձեր անծիր՝Ե՜վ արվեստ, և՜ երգ, և՜ բերք, և՜ միրգ…",
    "Ահա՜ թե ինչու, — թեկուզ այնտեղ,Մեր անծայրածիր աշխարհից դուրս,Դեռ չի երևում հորիզոն լուրթ,Այլ ամպեր են բիրտ կուտակվում մութ, —Ահա՜ թե ինչու, թեկուզ մենք մեծՊայքարներ ունենք դեռ հեռակա —Հավատով անբիծ, անապականԵս կյանքի գովքն եմ երգում ահա: \n—",
    "Երգում եմ ահա այս գովքը եսԽաղողի մեր բորբ ու լուսատեսք,Մեր գինու՝ պայծառ ու հրակեզ,Մեր արվեստների մեծահանդես:\nԵվ դպրությո՜ւնն եմ մեր երգում ես,Գեղեցկությունը դպրության վես,Որ օրերում այս պարգևե մեզՀույզեր հրահուր և մրգեր կե՜զ:",
    "Անհուն հավատքով դիմում եմ քեզ,Հանճար ճորտերի, արև՜ հրկեզ,Որ շառաչեչով մղում ես մեզԴեպի ապագա մի այգամեծ:\nԴիմում եմ, որ ինձ առաջնորդեսԽոհերում իմ այս այնպես, ինչպեսՄեր կյանքի բոլոր հերկերում մեզԱռաջնորդում ես քո մտքով թեժ:",
    "Չի՜ առաջնորդում այլևս մեզ՝Երգասաններիս, այն լուսերեսԵրգի դիցուհին, որ անմարմինԻջնում էր առաջ, դարերում հին,Ոգի էր տալիս այրերին հին,Հանճար էր տալիս այրերին հին,Ու մղում էր այդ այրերին հինԴեպի կյանք վսեմ ու երկնային:",
    "Օ ՛, հելլենական դարեր վսեմ,Երբ մարդկությունն իր խանձարուրումԴեռ երգերո՛վ էր դիտում, խորհում,Եվ երգերո՜վ էր տնկում բույսեր,Եվ երգերով էր հերկում լուսեԻր արոտները, և իր նսեմՈւղեղով դեռ նո՛ր փորձում էր սևԿյանքի ընթացքը նախատեսել:\n\nԺԱ\nՍակայն քերթողն է դեռ այն ասել,Այն ոլիմպացին վերջին, թե երբԿյանքում աճում է ամենուրեքՈգի գործարար, իմաստ զորեղ, —Այլևս դու չե՜ս առաջնորդում,Դիցուհի՜ երգի, այլ ինքդ՝ դուԱռաջնորդվում ես, գնում արթունՀետքերով Մտքի առաջնորդող: \n—\nԺԲ\nՕ, փա՛ռք ուրեմն Առաջնորդին,Մեր Ղեկավարին հրաքանքար,Նրա հանճարին արևափայլԵվ բանակներին երկաթաքայլ: \n—Դիմում եմ ես քեզ, օ՛, Ղեկավա՜ր,Ոգի՜ հանճարեղ, հանճար անճառ,Որ վառեցիր այս արևն անմարԵրկնակամարում մեր հողմահար: \n—\nԺԴ\nԴիմում եմ ես քեզ, օ՛, ննջած հար,Բայց հա՜ր կենդանի հանճար անմար,Որ մղելու ես մեզ անդադարԴեպի բարձունքներ արեգնափայլ:\nՕգնի՜ր ինձ, ո՜ւժ տուր, օ՛, Ղեկավա՜ր,Հյուսելու գովքս արևավառ,Որ լինի գովքս թե՜ խոր, թե՜ հարՔո բազմաբեղուն ոգուն հարմար: \n—\nԺԴ\nՈրքան կանգուն է աշխարհքը քար,Որքան փայլում է արևը վառ —Եղել է խաղող, ողկույզ պայծառ,Եվ գինի՝ մաքուր ու կենարար:\nԵվ երգ է եղել աշխարհում հա՜ր,Եղել է արվեստ ստեղծարար,Եվ դպրություն է եղել դժվար,Ոգու տքնություն հանճարափայր\nԺԵ\nԲայց չեմ գովերգում երգով իմ այսԵս հին դարերի խաղողն այն սև,Եվ հին դարերի գինին այն զեղխ,Եվ հին դպրության հո՜ւնն այն դժվար:\nՕ՛, տքնությո՜ւն դու դարերի ծեր,Որ արքաների՜ն միայն լուսել,Որ ճորտությո՜ւն ես սերմանել սևԵվ սին դպրությամբ ոսկեզօծել:\n\nԺԶ\nՕ՛, միջնադարյան մթին խուցե՜րԵվ վարդապետնե՜ր դեմքով մթին,Որ դպրությունն եք ստեղծել հին,Սևակող գրքեր՝ մտքերով սին,Դժնաձայն տաղեր, հանգով խրթին,Աղոթքներ՝ ձոնված անեղծ կույսին,Որ գեղջուկ մարդու գեղջուկ մտքինՔաշեք պատնեշներ խավարածին:\n\nԺԷ\n\n\n\n\n\nՕ՛, վեղարավոր դպիրներ հի՜ն,Որ ճաշակել եք ողկույզն անգին,Ճորտերի տնկած ողկույզն անգին,Ճորտերի քամած արդար գինին —Եվ ձեր խուցերում՝ հանգով խրթին՝Անեծքներ հղել գինուն, որթին,Եվ ռամիկ, արդար ժողովրդինԺուժկալ ճորտություն քարոզել սին: \n—\nԺԸ\nՕ՛, մռայլախոս դպիրներ սև , —Դո՜ւ, Շնորհալի՜, և դո՜ւ, Նարե՜կ,Դո՜ւք — մագաղաթյա և հանճարեղ,Դո՜ւք — զարհուրելի, ինչպես Դարեհ,Դո՜ւք — պատան մտքի, դո՜ւք — անարև,Որ սրտի համար դարե՛ր, դարե՛րԿերտել եք դագաղ — պատյան քարե,Եվ ոգու համար — դժնյա տառեր: \n—\nԺԹ\nՕ՛, միջնադարյան մռայլ արև՝Կախված կապարե երկնքից մութ,Միջերկրականից մինչև ՏղմուտԵրկի՜ր քարաշատ, հերկեր ջերմոտ, —Եվ հրով կիզված մի ժողովուրդ՝Կուռ դղյակների թե՜ բիրտ, թե՜ բութԲռնության ներքո՝ կեղեքված սուտՔարոզչությամբ այդ բազմահմուտ…",
    "Գոռ դղյակներում նստած հարուստԱզատանիներ շվայտ ու ցոփ,Զրահներ զարհուր ու արնացոլք —Եվ ստրուկների վերջին հացովԲարձրացած վանքե՜ր քանդակազօծ…Վանքեր երկնահեց ու խոյացող՝Մռայլ դպրության հեղձուկ բոցովՃորտերի հոգին ընդմիշտ խոցող...\nԻԱ\nԵս չե՜մ գովերգում հանճարը ձեր,Օ, ժանտաբարո դպիրներ ծե՜ր,Որ մառ բարբառով դպրության մութԿոփել եք ստրուկ մի ժողովուրդ,Կերտել եք ձեռքով բազմահմուտՈգու շղթաներ թե՜ բարդ, թե՜ բութ —Եվ ձեր դպրության գրքերը սուտՀռչակել թե՜ վեհ, թե՜ լույս, թե՜ սուրբ: \n—\nԻԲ\nՁեր տքնությունը եղել է զուր,Որքան էլ հմուտ ու հանճարեղ —Ձեզ չի հաջողվել սակայն մարելՃորտ ժողովրդի բարբառը սուրբ...Օ՛, ռամիկ մարդու արդար լեզունՀունով հայրենի, չնայած ձերԴժնի դպրության — դարե՛ր, դարե՛րԻր մաքրամաքուր ջուրն է տարել…\nԻԳ\nԴո՜ւք — պալատական, դո՜ւք — արդարևԴժնի դպրության կոթողներ սին,Թշնամի կյանքի՜ն, սրտի՜ն, լույսին,Հանուն սրբության անեղծ կույսի՝Քերթողնե՜ կրքի ու տռփության,Դուք չե՜ք այսօրվա մեր դպրությանԴարերից հորդող գետն այն փարթամ,Որ դեռ հավիտյա՛ն պիտի երթա...\nԻԴ\nՕ, ո՜չ. — համընթաց ձեր դպրության,Այդ հին դարերից, որպեսԳողթան Վտակներ վճիտ ու ոսկեձայն —Հասել են տաղեր մեզ տխրության...Եվ գեղջկաբարբառ ուրախության...Հասել են տաղեր գուսանական,Հայրեններ ռամիկ ու ռամկականԵվ անտունիներ թափառական...\nԻԵ\nԱսում եմ ես գովք գուսանականՔաղցրիկ երգերին մեր ոսկեձայն,Որ երգիչները թափառականԵրգել են մթին դարերում այն: \n—Մեր հին քերթությա՜նն այդ աշխարհիկՈր դայլայլներով բիրտ բարբառի,Ընդդեմ վանքերի մռայլ քարին —Երգել է սերը չնաշխարհիկ...\nԻԶ\nԵվ ասում եմ գովք ես հիմա այնՄեր հայրեններին գեղջկաբարբառ,Որ գինու գովքն են երգում անչար,Որթան ողկույզի հմայքն անճառ՝Քրտնաթոր մարդու վաստակն արդար:\nՕ՛, ռամիկ մարդու լեզո՜ւ ճարտար,Ձայն աշխատանքի արևավառ,Սիրո, խնդության գեղջուկ քնա՜ր...\nԻԷ\nՕ՛, խնդությո՜ւն խեղճ՝ առանց առթի,Օ՛, ուրախությո՜ւն ռամիկ մարդի,Օ՛, խաղող՝ քաղած վերջի՜ն հերթին,Օ՛, գինի՝ քամած վերջին որթից,Որ մութ վանքերի զանգից հեռուՀոսել ես խարխուլ այն խուղերում,Ճորտերի տրտում տնակներում,Նրանց երգերում ու սրտերում...\nԻԸ\nՕ՛, ճարտար ճորտե՜ր, ապրել եք դուքԽարխուլ խուղերում անծածկ, անդուռ,Կամ քաղաքների պարսպից դուրսԽուլ քարայրներում այն ժայռակուռ,Արդար վաստակով ձեր ծանր ու սուրբ,Քրտինքով անգին, տքնությամբ լուռ, —Եվ երգել եք ձեր երգերը հուրԲարբառով վճիտ, հանգով մաքուր: \n—\nԻԹ\nԱսում եմ ես գովք ապա արդարԱնտունիների՜ն տխրաբարբառ,Շրջիկ տաղերին, որ դարեդարԵրգել են հողե մեր գյուղերում,Կամ քարաքանդակ քաղաքներում —Այդ քաղաքների խուլ տներում,Սիրելիների սիրուց եռուն՝Իրենց հայրենի խուղից հեռու...",
    "Օ՛, ճարտար ճորտե՜ր, — մեր քերթությանԱղբյուրնե՜ր մաքուր, — դո՜ւք, ոսկեձա՜յն,Որ կարկաչելով հասած մինչ լայնՄեր հորձանուտը տաղերգական,Ձուլվելով երգին հովնաթանյանԵվ սայաթնովյան խաղերին ա՜յնԵղել եք ակո՜ւնքը իսկականՄեր նո՛ր արվեստի քերթողական...\nԼԱ\nՕ՛, ձեզանի՜ց են սկիզբ առելՄեր ժողովրդի երգերն հրե,Մեր աշուղների այն հանճարեղԵրգերը ոսկուն, որպես արև.Եվ ձեզանի՜ց է ապա սերելԱյն քերթությունը, որ դեռ երեկԼոռու տաղերգուն մեր արդարևԴարձրեց պայծառ, ինչպես բյուրեղ: \n—\nԼԲ\nԱպա տխրադեմ եկան հանդեսԵրգիչներ տխուր ու մոխրագես,Երգեցին տաղեր տխրահանդես,Այնպե՛ս մեղմաձայն, տխո՛ւր այնպես, —Մինչ հանդես եկա նվաստս — ե՜ս,Եվ՝ վառված հրով աշխարհի կեզ՝Երգեցի երգեր և՜ բորբ, և՜ թեժ,Տաղեր հողմաձայն ու փրփրադեզ:\n\nԼԳ\nԻնձանից հետո եկան հանդեսԵրգիչներ երկրի՛, հողի՛, հանքի՛,Երգիչներ՝ ելած նորոգ կյանքից.Երգիչներ խնդո՛ւն աշխատանքի, —Եկան խուղերի՜ց այն անարև,Հանքերի՜ց եկան, եկան քարեԱյն զնդանների՜ց, ուր որ դարերՄիայն ճորտությո՛ւնն էր բարբառել: \n—\nԼԴ\nԱյրում էր մի սև, դժնի արևԴարեր շարունակ, մինչև երեկՔարե երկիրը մեր անտերև,Մեր խրճիթները հողմաերեր: \n—Մեր գլխին — բազում դաժան տերեր՝Հայրենի, օտար և զանազան, —Արքաներ, որպես վայրի գազան —Ե՜վ խռովք, և՜ խաչ, և՜ խարազան…\nԼԵ\nՇահատակողներ ժանտադաժան. —Թեյմուրլենկ՝ չարաչք ու չարաժանտ,Չինգիզխան՝ զորքով բազմահազար,Աբբասներ՝ զարհուր ու զանազան,Եվ ռուս արքաներ արնաբաժան...Օ՛, ժանտ արքանե՛ր, ձեր սրբազանԱրշավանքներում որքա՛ն տեսանքՓորձանքներ դժնի ու տարաժամ...\nԼԶ\nՍակայն ձեզանից հար անբաժան,Հովանու ներքո ձեր սրբազան —Ահա՜ հայրենի տերեր դաժան՝Ավելի զարհուր ու ժանտաժանտ...Օ՛, դղյակներում նստած՝ գազանԱզատանինե՜ր ժանտաբարո,Իշխաններ՝ շվայտ ու անկարող,Եվ մութ մելիքներ արնակարոտ...\nԼԷ\nԱնլուր գերության ճանապարհովԱնցած դպրությո՜ւն գեղջկաբարբառՈր հասած մինչև արևն այս վառ,Այսօրվա մեր բորբ արևն անմար —Հորդում ես ահա, որպես վարարԳետ մաքրամաքուր ու կենարար, —Ես քե՜զ եմ երգում հանգով ճարտարՆերբող նրբակերտ ու գովք արդար:\n\nԼԸ\nՓա՛ռք մաքառումին քո անդադար,Քո ռամիկ հանգին, որ դարեդար,Ճորտության միջից հունով դժվար,Կտրելով մթին մի ճանապարհ —Հասել է ահա մինչև մեր վառԱյս արեգակը ստեղծարար,Որ վառվել է հար, վառվել է հար,Բոլո՛ր ճորտերի փառքի համար: \n—\nԼԹ\nՓա՛ռք արևին մեր, որ հիմա վառԼուսավորում է հրով բերրիԱնցնող խավարը մեր խուղերի,Խուլ նկուղները քաղաքների,Եվ լեռնաշխարհում ահա մեր հինՇաղում է շողեր անմարելի,Որ ճորտության մեջ հեծող գերինԴառնա իր բախտի տերը վերին: \n—",
    "Օ՛, դո՜ւք, հեռավոր եղբայրներ ի՜մ,Քերթողնե՜ր գեղջուկ հայրենների,Երգասան ճորտեր մտքով գերիՁեր ժամանակվա օրենքների, —Ահա՜ բարբառը ձեր երգերի,Հասած մինչև ինձ իմ ձեռքերիցԱնցած նորանոր երգիչների —Հորդո՛ւմ է արդեն իր ափերից...\nԽԱ\nՕ՛, ճարտար ճորտե՛ր, եթե դարերՃորտությունն անգամ այն անարևՉխեղդեց բարբառն այս հանճարեղ,Որ վտակներով բազմաբարևՀասավ մինչև մեր օրն այս հրե —Ապա արևի ներքո այս մեր,Ուր չկան տերեր, չկան ճորտեր —Որքա՛ն հորդառատ պիտի հորդե...\nԽԲ\nՈւ պիտի գնա՛ հիմա այն դեռՄինչև օվկիա՛նը գալիք կյանքի,Ուր մարդկությունը ողջ աշխարհքի,Առանց դասի ու դասակարգի,Լծված խնդագին աշխատանքիՊիտի իր անհուն երկի՜րն հերկի, —Երկիր արևի՛, գինո՛ւ, երգի՛ —Եվ մտքի՛, ոգո՛ւ բեղուն բերքի...\n1932. VII. 12 — 16\nՆՈՐՔ",
    "Բարձրաբերձ բլուրի վրա,Անվանում այն հին, հայրենի,Ամրացած հնավանդ իր բնին՝Բարձրացել էր բարդին, այն բուրյան,—Բարձրացել էր բարդին նաիրյանԵվ թե՜ լույս, թե՜ մութ օրերումԻր իրանն էր մեղմ օրորում —Եվ սիրում էինք մենք նրան:",
    "Կար պոետ մի անունը Տերյան,Մի պոետ մեղմախոս ու խեղճ, —Նա մի օր եկավ ու երգեցԱյդ բարդու հմայքը բուրյան. —Եվ սիրեց մեր ոգին նրան,Պոետին այդ տխուր ու բարի,Որ կառչած բարդու այդ ծառին՝Մորմոքած իր վիշտը նաիրյան:",
    "Նաիրյան խեղճ ոգին էր այդ,Որ հեռու-հեռու հյուսիսից,Որպես նոր մի, նաիրյան ՈւլիսԴարձել էր իր տունն հնավանդ, —Դարձել էր հոգնած ու տխուր,Քաղաքներ տեսած ու ծովեր,Դարձել էր տնակն իր ավեր,Իր երկիրը դեռ թե՜ մութ, թե՜ խուլ:",
    "Նա եկավ, երգեց ու գնացԴեպի հեռուներն աշխարհի,Բայց երգը իր կառչած մնացԻր երկրի հնավանդ ծառին.Սարյակի նման փետրաթափ,Թաքնըված նրա սաղարթում՝Նրա երգը խեղճ ու հիվանդՄորմոքում էր անօգ ու տրտում:",
    "Օ՛, նորքում բարձրացած բարդի՝Տերյանի նման մորմոքող.Մենք կառչել էինք մեր ոգովՔո դեղին ու եղկ սաղարթին.Դա մեր երգն էր վերջին, որ թառածՄեր երկրի անպտուղ ծառին —Ցնորում էր անմիտ մի երազ՝Կտըրված անհուն աշխարհից...",
    "Կանգնած էր բարդին հնավանդԲլուրի վրա հայրենիԵվ թվում էր հին մի ավանդ՝Կտակած մեր մեռած հայրերից.Հողմերի դիմաց ահավորՆա պահել էր եղկ մի սաղարթ —Եվ թվում էր սաղարթը մեզ այդԱպաստան հողմերից ահահոտ...",
    "Եվ ոգին, նաիրյան ոգին,Տատրակի նման թևաթափ,Ընտանի իր հին մորմոքին,Հեծում էր իր վիշտը տևական, —Հեծում էր Տերյանի ձայնով,Նաիրյան այդ վերջին պոետի,Թե չկա՛ փրկության օրԱշխարհում մռայլ ու մթին: \n—",
    "Թե խավարը պիտի խտանաԵվ պիտի բարձրանա քամի,Որ ահեղ մրրիկի նմանՄեզ պիտի ոտնատակ անի,Պիտի պիրկ արմատից հանիԱյս բարդին, որի սաղարթումՆաիրյան վերջին գուսանիՈգին էր ահից թպրտում…",
    "Օ, որքա՛ն էր մեզ հարազատ,Դարերով պարտված մեր ոգուն,Որ տեսել էր հազար խարազան,Բայց կրկին մնացել տոկուն, —Օ, որքա՛ն էր մեզ հարազատԱյդ ահը, որ դարձած արդեն երգ,Խարիսխի նման սրբազանՄեզ պահում էր շղթայված իր հետ…",
    "Բայց ահա բարձրացավ մի օրԱյն հողմը — ուրագանն արյունոտ,Սամումի նման ահավորՏարածվեց աշխարհի հունով,—Ոտնատակ արավ աշխարհումԲյուրավոր քաղաքներ ու շեներ,Ավերեց երկիրը մեր ողջԵվ անապատ շինեց...\nԺԱ\nՄանգաղի նման մահաբերՆա հնձեց օրերում այն սևԲարձրաբերձ այգեստանը մեր,Մեր երգի պարտեզը լուսե.—Շարժելով մահու գերանդին՝Նա հնձեց բերքի նման սուրբ —Նաիրյան գուսաններ անթիվ,Եվ ամբո՜ղջ մի անմահ ժողովուրդ…\nԺԲ\nԵվ արդեն մոտենում էր մանգաղըՄեր երկրի սրբազան բարդուն,Որ կանգուն էր դեռ ցուրտ ու պաղԱրարատյան դաշտում, —Երբ մրրիկ մի ուրիշ, փրկարարՇառաչեց Հյուսիսից կենսաբեր —Եվ գարնան գետի պես վարարՈղողեց լեռնաշխարհը մեր: \n—\nԺԳ\nՀողմերի հանդեպ այն դաժանՄերկացել էր արդեն այն բարդինԵվ սաղարթը նրա սրբազանՄահամերձ՝ տագնապում էր արդեն, —Կացինի նման բարձրացածԿախվել էր արդեն իր վրաՀայրենի բռուձցք մի դաժան,Որ պիտի կործաներ նրան...\nԺԴ\nԹռել էր արդեն իր միջիցՄեր երկրի բարձրաբերձ ոգինԵվ պատրաստ էր արդեն իր վճիտՀեզությամբ ավանդել հոգին, —Երբ մրրիկը նոր, կենսաբեր,Ցնցելով մերկ իրանը նրա —Ներշնչեց կորով մի վսեմԵվ կազդուրեց նրան:\n\nԺԵ\nԱռաջին անգամ այն օրից.Երբ վերջին պոետը նաիրյանԻր քնքուշ երգով օրորեցՈւ փայփայեց նրան, —Առաջին անգամ այն օրիցՆա զգաց կենսատու մի շունչ,Որ գալիս էր սրբելու նորիցԻր սաղարթը մահաբեր փոշուց: \n—\nԺԶ\nԱյն օրից, երբ երգով տխրաբառԱյն պոետը անցավ առհավետ, —Մեզ երգեց ուրի՛շ հրավերԱշխարհի հեռուն հրավառ.Անձրևեց մեր հոգում ամաԽնդությո՜ւն մի անխորտակ ու վեհ—Եվ ոգին մեր թևաբաց թևեցԴեպի ա՜յլ ցնորք մի անմահ:\n\nԺԷ\nՄեր ոգին, ոգին նաիրյան,Որ գիտեր լոկ մորմոք ու լաց —Առաջին անգամ թևաբացՍավառնեց աշխարհում համայն, —Մոռացած իր մորմոքը ունայն,Իր բույնը թողած այն խեղճ —Սավառնեց ճիգով մի ահեղԴեպի աշխարհը լայն: \n—\nԺԸ\nԱռաջին անգամ նա թռավԴեպի հուր հեռուներ անծանոթԳտնելու հրե մի անոթԸղձերի համար իր հրակ, —Շառաչող հողմերին այն ուրախՆա իր բորբ տենչանքը տվեց —Եվ լսեց երկիրը նրան.Եվ հառնեց, ըմբոստ ու վեհ:\n\nԺԹ\nՆո՛ր ջրեր, էին վարարելՄեր երկրի գետերում արդեն,Եվ մի ա՜յլ արև էր վառելՄեր երկրի հուրհուրան արտերը.Եվ մահու կացնից ազատվածՄեր երկրի սրբազան բարդինՀրահուր խնդությամբ լցվածՍպասում էր երգի ու վարդի: \n—",
    "Բայց ոգին նաիրյան երգի,Հողմերի շնչով օրորուն,Աշխարհի խնդությամբ հրկեզ՝Սավառնում էր երկա՛ր դեռ հեռուն, —Մենք երկա՛ր, երկա՛ր դեռ պիտիԿիզվեինք հողմերում հանուր,Որ մեր երգը դառնար երկաթե,Եվ ոգին մեր՝ անկոր ու անհուն: \n—\nԻԱ\nԻնչքան է՜լ կարոտով անձուկՍպասեր բարդին մեր երգին —Մեզ մի ա՜յլ կարոտ է խանձում,Մի ուրիշ — անսահման երկիր. —Եվ մինչև դառնայինք կրկինՄենք երկիրը մեր՝ նո՜ր երգերով —Դեռ որքա՛ն այն արևը փրկիչՄեզ պիտի կիզեր իր հրով:\n\nԻԲ\nԵվ ճախրում էր նա, մեր ոգին,Մեր երկրի դաշտերից հեռու,Ունկնդիր աշխարհի մորմոքին,Աշխարհի տագնապով եռուն, —Ուռճանում էր նա անհագուրդ,Հրկիզվում աշխարհի հրով,Ամբարում էր իմաստ ու խորհուրդ,Որ լցվի անհո՛ւն երգերով: \n—\nԻԳ\nԵվ այսպես երկա՛ր սավառնեցՄեր ոգին հեռու-հեռուները,Իր ամբողջ վեհությամբ հառնեցՄոռացած մեր երկրի առուները, —Առաջին անգամ նա տեսավԲորբ աշխարհը իր դեմ, ինչպես ի՜րը, —Հյուսիսից ճառագած լույսովԹոթափեց դեմքից հին մոխիրը: \n—\nԻԴ\nԵվ այժմ ահա նա կրկինԴառնում է դեպի հին իր տունը,Որ հզոր շառաչով երգիԱշխարհում՝ իր նո՜ր խնդությունը: \n—Ո՜չ տխուր է նա հիմա, ո՜չ խեղճ,Ո՜չ անհուն աշխարհում կորած.Նա բերել է հուր մի անշեջԵվ անահ գոյության երազ:\n\nԻԵ\nՆա երգում է այսօր հողմաձայն.Նվագներ մեր երկրի համար նոր,Երգերում մեր շաչում է հրցայտ,Շեփորում է պողպատե ձայնով,—Աշունքվա երգով ոսկեբառՎերհիշում է մերթ իր մորմոքը,Մեր գրած գրքերում արդարԵրազում անմահ իր ցնորքը...\nԻԶ\nՕ՛, դու չե՜ս այսօր մեր ցնորքը,Նո՜րք, անօ՛գ մահացող ավանԵլնում է մի նո՛ր ԵրևանԵվ նայում է մեր նո՛ր ոգու խորքը.Օ՛, ուրի՛շ, դա ուրի՛շ մի նորք է՝Բարձրացած ճիգերով մեր այն —Մեր ոգուց՝ թեկուզ նաիրյան,Բայց ուրի՜շ խոհերով բորբոք: \n—\nԻԷ\nՄեզ համար անհուն ու բուրյան էՕ՛, Նո՜րք, քո ցնորք-բարդին, —Հարազատ է մնում մեզ Տերյանը,Ինչպես բույրը քո հին սաղարթի.Բայց սաղարթը այդ արդեն ծե՜ր է,Արդեն հուշ է — մշուշ ոսկեման, —Եվ ամենը, որ մի օր անցել է —Մեզ համար լոկ ե՜րգ է հիմա...\nԻԸ\nՄենք կոչված ենք այսօր, որ համայնԱշխարհի սրտում ոսկեհունԱնվհատ շեփորենք հիմաԽնդությունը մեր — քո՜ խոսքերով —Մենք կոչված ենք հիմա, որ քարիդԵվ ջրիդ ինքնությամբ լցված —Ավետենք համա՜յն աշխարհինԱյս առավոտը բացված: \n—\nԻԹ\nԵվ կառչի թող հիմա մեր երգըՄեր բարդու բարձրաբերձ բնին,Որ ելնող աշխարհի համերգումԻնքնահուն նվագներ ծնի, —Որ հավե՛տ ապրի աշխարհումՕ՛, Նո՜րք, քո ցնորքը բուրյան, —Այս թռի՜չքը մեր լայնահունԵվ բարբա՛ռը այս նաիրյան...\n1933. I. 24.\nԱՔԻԼԼԵ՞Ս, ԹԵ՞ ՊՅԵՐՈ\nԻնտերմեդիա\nԳՈՐԾՈՂ ՊԵՐՍՈՆԱԼ\nԹատրոնի ՏնօրենըՀերոսը, կամ գլխավոր անձը, որինՄեծ Հեղինակը, կամԹատրոնի Տնօրենը ջնջել է թատրերգությունից:\nՏարիքոտ հանդիսականըԱռաջին դերակատարըԵրկրորդ դերակատարըՄի բամբ ձայն դահլիճիցՄի կերկերուն ձայն դահլիճիցՄի այլ բամբ ձայն դահլիճիցՄի այլ կերկերուն ձայն դահլիճիցՄի ինքնավստահ ձայն դահլիճի վերջիցՄի այլ ինքնավստահ ձայն դահլիճիցՄի անվստահ ձայն դահլիճիցՄի այլ անվստահ ձայն դահլիճիցԱչքերը թարթող մի հանդիսականՄի հաստատուն ձայն դահլիճիցՄի կանացի ձայն դահլիճիցՄի վիճաբանել չսիրող հանդիսականՄի գանգրահեր պատանիՀանդիսականներԲազմաթիվ ձայներ դահլիճից\nԳործողությունը կատարվում է Մեծ Հեղինակի ետ-մահու թատրերգության ներկայացման ժամանակ, երրորդ արարից հետո, ընդմիջումի ընթացքում, փակ վարագույրի առաջ:\n\nԹԱՏՐՈՆԻ ՏՆՕՐԵՆԸ\nՀանդիսական այրե՜ր մեծարգո՜: \n—Մեր հանճարեղ, մեր մեծ հեղինակիՄահամնա երկիԵրրորդ արարը դուք արդեն տեսաք —Եվ, թվում է, թե դուք մնացիք գո՜հ:\nՄեր թատրոնի համար մեծ հաղթանակ է սա:\nԻնչպես հայտնի է ձեզ՝ մեր թանկագինՀեղինակը ինքը իր այս երկիԵրկու արարն է լոկ կարողացել գրել.Մահը, այդ կույր դահիճը, անժամանակ խլեցԱյս աշխարհից նրան — և մեզ թողեցԱնօգնական մի պահ: \n— Սակայն զորեղԻր հանճարի ոգով համակված՝Վաստակեցինք մենք շատ, — և ձեր առաջԱհավասի՜կ նրա հանճարափայլ երկիՆախավերջին արարը: \n— Կա՞ արդյոք աստՀանդիսական մի գոնե,Որ չգտնի մեր գործը գերազանց,Որ մեր գործին ներբող չձոնե: \n—Կա՞ արդյոք մեկն այստեղ, որ մեզ ասի, թե մենքԴավաճանել ենք մեր հեղինակի ոգունԳեթ փոքրագույն չափով, — որ գեթ մի փոքրՇեղվել ենք ընթացքից նրա գործի:\n\nԴահլիճը լուռ է:\n\nՈ՜չ: \nԱյդպիսին չկա: \nԻնչո՞ւ: \nԱյս պարզ հարցինՄի՜ պատասխան միայն կա ճշմարիտ: \n—Մենք չե՞նք արդյոք, մենք չե՞նք, որ քառասուն տարիԳործակցել ենք նրան, եղել նրա աջ ձեռքը,Ուղեկիցը նրա անդավաճան, —Եվ մեզ մոտ չի՞ միայնԲեմադրել նա միշտ յուրաքանչյո՜ւր իր երկը:\nՄիթե անհա՞յտ է ձեզ, որ առաջ,Իր հանճարի փայլուն այգաբացին,Նա տալիս էր երկերն իր նրա՜նց,Որ հետո դավաճանեցինԻր հանճարին անեղծ և իր գործին —Եվ նա, խրատված այս փորձից,Հիմնեց թատրոնը իր սեփական, —Եվ առաջին օրից, մեր ուժերի չափով,Ինչպես հայտնի է ձեզ, օգնել ենք մենք նրան: \n—Հայտնի է ձեզ նաև, հանդիսականնե՜ր,Այս ամենից բացի,Որ նա թողել է մեզ իր այս վերջին երկիՍևագիրը միայն: \n— Եվ բառացի՜,Օ՛, բառացի՝ անգամ կարելի է ասել,Որ անմշակ տեղերը կառուցելիսՄենք աշխատել ենք ողջն այնպե՜ս հյուսել,Որ հիմնականը մնա անփոփոխ.Մեր մշակած տեքստում և ո՜չ մի տողՉի պատկանում գրչին մեր ամբողջությամբ.—Անցնելով երկի շարունակությանՄենք ո՜չ միայն մեկնել ենք հեղինակի ոգուց,Այլև պահել ենք նույնությամբԱնգամ գործող անձանց և դեպքերի հանգույցը:\nԵվ դուք տեսաք արդեն թատրերգության երրորդ,Նախավերջին արարը: \n— Նկատեցի՞ք արդյոքՄի թերություն, փոքրիկ մի նրբություն թեկուզ,Որ հակասեր մեր մեծ հեղինակի ոգուն: \n—Նկատեցի՞ք արդյոք. — ասացե՜ք. —Մեզ հարկավոր է ձերԱնկողմնակալ խոսքը:\n\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Ոչ մի թերի չկար: \n— Հոյակա՛պ էր ամբողջը:\n— Միանգամա՜յն բխում էր հեղինակի ոգուց:\n— Հոյակապ էր երրորդ արարն առանձնապե՜ս: \n—\nՄԻ ԿԵՐԿԵՐՈՒՆ ՁԱՅՆ ԴԱՀԼԻՃԻՑ\nՓոքրի՜կ թերություններ կային թեկուզԱրարվածում երրորդ... փոքրիկ բացեր...\nՄԻ ԲԱՄԲ ՁԱՅՆ ԴԱՀԼԻՃԻՅ\nԱյդ ձե՜զ է միայն թվացել,Տարօրինակ դիտո՜ղ: \n— Ո՜չ մի պակաս չկար: \n—Հոյակապ էր, փայլուն էր առանձնապեսՆախավերջին արարը: \n—\nՄԻ ԱՅԼ ԲԱՄԲ ՁԱՅՆ ԴԱՀԼԻՃԻՑ\nԴեռ չէ՜ր փայլել երբեք հեղինակի հանճարըԱյսքան վսեմ ու ջինջ պայծառությամբ: \n—\nՆՈՒՅՆ ԿԵՐԿԵՐՈՒՆ ՁԱՅՆԸ ԴԱՀԼԻՃԻ ԱՆԿՅՈԻՆԻՑ\nՍխալվո՜ւմ եք: \n— Եթե ուշադրությամբԴուք նայեիք՝ թերևս նախավերջին Արարվածում... որոշ... թեև չնչինԹերություններ, բացեր տեսնեիք դուք:\n\nՄԻ ԱՅԼ ԿԵՐԿԵՐՈՒՆ ՁԱՅՆ ԴԱՀԼԻՃԻՑ\nՃի՜շտ է ասում, օ, ճի՜շտ: \n— Ձեզ չի՞ թվում արդյոք,Որ արարում երրորդ կային շինծու տեղեր,Ինչ-որ անհարթ ոճեր... անհարթ տողեր...\nԱՉՔԵՐԸ ԹԱՐԹՈՂ ՄԻ ՀԱՆԴԻՍԱԿԱՆ\nԻ՞նչ եք ասում... \nԻսկ ես, գիտե՞ք, գլխի չընկա...\nՆՈՒՅՆ ԿԵՐԿԵՐՈՒՆ ՁԱՅՆԸ ԴԱՀԼԻՃԻ ԱՆԿՅՈՒՆԻՑ\nԼավ չե՜ք նայել ուրեմն անկասկած: \n—Եվ մի փոքր էլ, գիտե՞ք, ձեզ արտաքին.Փայլն է գլխից հանել: \n—Հավատացե՜ք խոսքիս: \n—\nԱՅԼ ԲԱԶՄԱԹԻՎ ԲԱՑԱԿԱՆՉՈՒԹՅՈՒՆՆԵՐ\n— Հոյակա՛պ էր: \n— Չքնա՛ղ էր: \n— Ո՜չ մի թերի չկար:\n— Գեղեցիկ էր երրորդ արարն առանձնապե՜ս: \n—— Դեռ երբեք չէր մեր մեծ հեղինակի հանճարը— Փայլատակել այսպես: \n— Հանճարե՜ղ էր ու վառ:\n— Հոյակա՛պ էր: \n— Չքնա՛ղ էր: \n— Ո՜չ մի թերի չկար:\n\nԹԱՏՐՈՆԻ ՏՆՕՐԵՆԸ\nՀանդիսական այրե՜ր մեծարգո. —Թեկուզ տեսնում եմ ես, որ համարյա բոլո՜րդ եքՄեր կատարած գործից մնացել գոհ, —Սակայն թող թույլ տրվի, որ ավելի խորըՄենք մոտենանք խնդրին: \n— Լավ չե՞ք գուցեՄտաբերում դուք այն, ինչ որ տեսաք: \n—Թող թույլ տրվի ուրեմն, որ խոսքերով հակիրճՀիշեցնեմ ձեզ այդ: \n—Թույլ տվեք ինձ, որ ես երկու խոսքով պատմեմԳոնե միայն երրորդ արարվածի սյուժեն: \n—Թատրերգության երրորդ արարում մենքՏեսանք ընկած Քաղաքը, տեսանք հաղթողԲանակների ցնծանքն այդ քաղաքում: \n—Ապա տեսանք մենք մեծ Առաջնորդի վախճանը,Անակընկալ վախճանը մեծագույնՂեկավարի, որի մահից հետոԱնցան նրա ըմբոստ բանակների գլուխըՎճռական մարդիկ: \n— Նրանք, որոնք,Ինչպես հայտնի է ձեզ՝ Առաջնորդի օրովԸնթացել են շավղով նրա միշտ. —Կարելի՞ է ասել, որ ուրի՜շՄի զարգացում կտար հեղինակը երկին,Եթե ի՜նքը գրեր նախավերջինԱրարվածը երկի: \n—Եվ ո՞վ է, ո՞վ,Որ կարող է այստեղ մեզ համոզել, թե մենք,Ծավալելով այսպես հեղինակի վերջինԹատրերգության ընթացքը — թեկուզ չնչին,Գեթ փոքրագույն չափով հակասել ենք նրաԹատրերգության ոգուն: \n— Կա՞ն այդպիսիՄարդիկ արդյոք այստեղ: \n—\nԴանլիճը լուռ է: \nՄի փոքր պաուզայից հետո:\n\nԻնչպես տեսնում եք դուք,Օ՛, այդպիսի մարդիկ այստեղ չկան: \n—Այնինչ հիմաԵս հայտնելու եմ ձեզ զարմանալի մի բան...Այսօր, երրորդ արարն սկսելու պահին,Վարագույրը երբ նոր էր դեռ բարձրացել —Հայտնըվում է հանկարծ մի ֆանտաստիկ պարոն,Ձեռնափայտը ձեռքին ներկայանում է մեզ,Եվ հայտնում է անփույթ, սեթևեթՇարժուձևով, որ ինքը մեր հանճարեղՀեղինակի այս նոր, մահամնա երկիԿենտրոնական պերսոնն է... \nՈր իրենՀարկ է հանձնել իր դերը սեփական...Որ չի կարող այլևս նա ինքնիրեն զսպել…Հասկանո՞ւմ եք՝ այսպե՜ս.Ո՜չ ավելի, ոչ է՜լ մի մազաչափ պակաս...Շարժուձևով մի փոքր ծիծաղաշարժ,Եվ սուլելով թեթև, արկածային մի երգ,Անփույթ՝ նստում է նա իմ սեղանի վրա,Նետում է ոտքը ոտքին,Եվ պնդում է, թե ինքը հեղինակի մտքիՀանճարափայլ ծնունդն է... \nՈր իր համարՍահմանած է եղել մեր հեղինակն իբրևԹատրերգության մեջ այսԿենտրոնական մի դեր...\nԴահլիճում ծիծաղ:\n\nԵվ որ իբրև ջնջել է մի ինչ-որ մարդԿենտրոնական իր դերը թատրերգությունից, —Եվ խոսքերով իր այդ,Ինչպես տեսնում եք պարզ — ակնարկում է նա ինձ...\nԴահլիճում անհանգիստ խլրտում:\n\nՍավառնելով այսպես երազներում վերինՍպառնում է նա մեզ և ակնարկում է պարզ,Որ զրկելով իրեն իր հոյակապ դերից —Թատրերգությունը մենք դարձրել ենք…\tմի ֆարս... —Հասկանո՞ւմ եք այժմ է՜լ նա այնտեղ,Մեր սենյակում նստած, վարագույրի ետևը,Սուլում է ինքնագոհ և սպասում,Որ դուք կանչեք նրան — և նա խաղա իր դերը..Դահլիճում խուլ աղմուկ:\n\nԲայց կա՞ արդյոք այստեղ, այս դահլիճում,Խելքը գլխին մի մարդ, որ հավատաԱյդ պարոնի խոսքին, հերյուրանքին այդ սուտ,Եվ չգտնի, որ զուր զրպարտություն է դա:\nՈվ ճանաչում է մեր հեղինակին, կամ ովՀետևել է և խորը ուսումնասիրելՀեղինակի երկերը հոյակապ —Կծիծաղի անշուշտ այդ պարոնի վրա: \n—Ով որ ծանոթ է մեր հեղինակիԳրվածքների ոգուն — նա գիտե՜,Որ իր ո՜չ մի երկում նա չունիԿենտրոնական դեր:\nԵվ գաղտնի՞ք է միթե ձեզ համար,Կամ հանելո՞ւկ,Որ հեղինակը մեր ընդհանրապեսԽուսափել է բոլո՜ր իր երկերի մեջԻնչ-որ փքուն ու մեծՀերոսների դերեր հանձնելուց: \n—Հենց սրանո՜վ է որ մեր հանճարեղԱնզուգական Վարպետը, օ, առաջին հերթին,Տարբերվում է բոլոր թե՜ նոր, թե՜ հին,Հանճարներից: \n— Այո՜: \n— Հենց սրանո՜վ է նաԶանազանվում, ասենք, Սոֆոկլեսից,Կամ Շեքսպիրից, կամ այլ բազմապիսիՊոետներից թե՜ նոր, թե՜ դասական: \n—Եվ ասացե՜ք խնդրեմ՝ թատրերգականԻր ո՞ր, իր ո՞ր գրվածքումԻր ո՞ր, թեկուզ փոքրիկ, երկրորդական երկումՀերոսներ է դրել նա անխոց,Կամ գլխավոր անձեր, որոնց շուրջը դառնարԹատրերգության, ասենք, կառուցվածքը ամբողջ:\nԿա՞ այդպիսի մի երկ իր երկերի շարքում.Հարց եմ տալիս. — օ, կա՞: \n—\nԴահլիճը լուռ է:\n\nՈ՜չ, այդպիսի փքուն,Հերոսապաշտ երկեր նա չունի: \n—Որտեղի՞ց է էլ այս զարմանալի պերսոնըԵրևացել այսօր, եկել հանդես,Եվ ծանր, խանգարող քարի պես,Կախվել Վարպետի անունից: \n—Եվ ինչո՞վ է արդյոք հիմնավորումՆա իրավունքը իր: \n— Օ՛, նրանո՜վ միայն,Օր Վարպետի նախկին գրվածքներից մեկումԿա իսկապես նման երկրորդական մի անձ,Որ խաղում է երբեմն պատահական դերեր: \n—Դուք հիշում եք անշուշտ ՎարպետիՍկզբնական մի երկը, որի մեջԿա բանակից բանակ պարբերաբար անցնողԵթովպացու մի դեր: \n— Այս ա՜նձն է, որ պիտի,Իր ասելով, այսօր թատրերգության մեջ մերԿենտրոնական հերոսը հանդիսանա, —Եվ այս աբսուրդը նաՓաթաթում է մեր մեծ հեղինակի վզին...Օ՛, որպիսի՛ մարմանջ, որպիսի՛Ե՜վ մեծամիտ, և՜ խեղճ մոլորություն...Տարված հերոսական երազներով անձուկ՝Եկել, նստել է նա վարագույրի ետևը,Եվ պահանջում է, որ իր սեփական անձովՆերկայանա նա ձեզ և ստանձնի իր դերը...Եվ քանի որ այնտեղ աղմկում է հիմաԱյդ ֆանտաստիկ հերոսը և խանգարում է մեզ—Ուստի խնդրում եմ ձեզ,Որ թույլ տաք նրան, որ ինքըԻր սեփական, անձով ներկայանա,Ասի իր ասելիքը,Իսկ հետո — ինչպես կամենաք: \n—Համաձա՞յն եք: \n—\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Կո՛չի: \n— Չէ՜, թող գա: \n—— Հարկավոր չի՜: \n— Թո՜ղ գա: \n— Թող կորչի՜:\n— Մենք ուզում ենք տեսնել արարվա՜ծը վերջին…— Հեղինակի երկում այդպիսի դեր չկա ՜...\nՄԻ ՁԱՅՆ ԴԱՀԼԻՃԻ ՎԵՐՋԻՑ\n— Իսկ ես ասում եմ — կա: \n—\nԱՅԼ ԲԱՑԱԿԱՆՉՈՒԹՅՈՒՆՆԵՐ\n— Հերյուրա՜նք է: \n— Գիտե՛նք այդ պարոնին…— Հեռացրե՜ք նրան...\nՆՈՒՅՆ ՁԱՅՆԸ ԴԱՀԼԻՃԻ ՎԵՐՋԻՑ\n— Սխալվո՜ւմ եք. — ես ի՜նքսՃանաչում եմ նրան. — նա իրավունք ունի...\nԱՅԼ ԲԱՑԱԿԱՆՉՈՒԹՅՈՒՆՆԵՐ\n— Ո՞վ է ասողը, ո՞վ... \nՀեռացրե՜ք դրան...— Զրպարտո՜ւմ ես: \n— Ստո՜ւմ ես: \n—\nՄԻ ԱՅԼ ՁԱՅՆ ԴԱՀԼԻՃԻ ՎԵՐՋԻՑ\nՕ՛, վկա՛ է երկինքը՝Ճի՜շտ է ասում հերոսը...\nՄԻ ԲԱՄԲ ՁԱՅՆ\nՕ՛, չլինի՞Հենց դու է՜լ ես հերոս մի այդպիսի...\nԴահլիճում ծիծաղ:\n\nՆՈՒՅՆ ՁԱՅՆԸ ԴԱՀԼԻՃԻ ՎԵՐՋԻՑ\nՀանդիսական այրե՜ր: \n— Հանդիսականնե՜ր: \n—Թույլ տվեք ինձ՝ ասեմ ես հերոսի մասին...\nԲԱԶՄԱԹԻՎ ԲԱՑԱԿԱՆՉՈԻԹՅՈՒՆՆԵՐ\n— Հարկավոր չի՜: \n— Կորչի՜: \n— Մենք չե՜նք ուզում լսել...\nԹԱՏՐՈՆԻ ՏՆՕՐԵՆԸ\nԼուռ, անայլայլ դիտում է դահլիճի աղմուկը և ի նկատի է առնում դահլիճի տրամադրությանը: \n— Եվ երբ աղմուկը հասնում է գագաթնակետին — ասում է անվրդով, հաստատուն ձայնով:\n\nՀանդիսական այրե՜ր: \n— Հանդիսականնե՜ր: \n—Հանգստացե՜ք: \n— Լռե՜ք: \n— Կարիք չկաԱղմկելու: \n— Առանց աղմուկի է՜լՄենք կպարզենք խնդիրը: \n— Լռեցե՜ք: \n—\nԴահլիճում տիրում է լռություն:\n\nԵրբ քիչ առաջ ես ինքս, դիմելով ձեզ,Հարցըրեցի քանիցս, թե դահլիճումԿա՞ արդյոք արարած մի թեկուզ,Որ գտնում է, որ մեր նախավերջին արարըՀակասում է մեր մեծ հեղինակի ոգուն —Պատասխանող չեղավ: \n— Սակայն ինչո՞ւ համար ենՄի քանիսի ձայներն այժմ երգում ուրիշՀայտնություններ... \nՊարզ չէ՞ միթե ձեզՈր ֆանտաստիկ հերոսն այս դահլիճում ունիՀամախոհներ: \n— Եվ եսՀարց եմ տալիս ահա՝ կա՞ն դահլիճում մարդիկ,Որ հավատում են այդ տարօրինակ անձին: \n—\nԴահլիճում տիրում է մեռելային լռության:\n\nԵրրո՜րդ անգամն է, որ հարցնում եմ արդեն, —Կա՞ն դահլիճում մարդիկ,Որ հավատում են այդ հերոսին: \n—Դե՜, այդպիսի մարդիկ եթե կանԹող գան՝ իրենց ուզածն ամբիոնից ասեն: \n—\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Ո՜չ: \n— Այդպիսի մարդիկ այս դահլիճում չկան:\n— Ավելո՜րդ է: \n— Իզո՜ւր է: \n— Հերյուրա՜նք է: \n—\nՄԻ ՀԱՍՏԱՏՈՒՆ ՁԱՅՆ ԱՆԿՅՈԻՆԻՑ\n— Չէ՜, կա՜ն: \n—Կարելի՞ է խոսել: \n—\nԴահլիճում նստած բոլոր հանդիսականները շրջվում են դեպի ձայնը:\n\nԹԱՏՐՈՆԻ ՏՆՕՐԵՆԸ\nՆույն հանգիստ, անայլայլ ձայնով:\n\nԽնդրե՜մ, խնդրեմ, ինչո՞ւ չէ: \nՄենք լսում ենք:\nԱսե՜ք:\nԳուցե այստե՞ղ կգաք: \n—\nՀԱՍՏԱՏՈՒՆ ՁԱՅՆԸ\nԵթե կարելի է՝ կգ՛ա մ: \n—\nԹԱՏՐՈՆԻ ՏՆՕՐԵՆԸ\nԲարեհաճեցե՜ք: \n—\nԴահլիճի անկյունից դուրս է գալիս մի տարիքոտ, բայց առույգ հանդիսական և հաստատուն քայլերով, անցնելով ամողջ դահլիճի միջով. քայլում է դեպի բեմը:\n\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Ահավասի՜կ հերոսը: \n— Նա՜ է, որ կա: \n—\nՏԱՐԻՔՈՏ ՀԱՆԴԻՍԱԿԱՆԸ\nՍխալվեցի՜ք, քեռի՜: \n— Հերոսը դեռ կգա՜: \n—\nՔայլում է դեպի բեմը:\n\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Հերոսը չի եթե — նրա քեռին է, կամ— Խաչեղբայրը նրա… — Նա՜ է, որ կա: \n—— Հետաքրքիր է՝ ի՞նչ պիտի ասի...— Հարկավոր չի՜: \n—\nԹԱՏՐՈՆԻ ՏՆՕՐԵՆԸ\nՕ, ո՜չ: \n— Թողե՜ք խոսի: \n—\nԴահլիճում կրկին տիրում է մեռելային լռություն: \nՏարիքոտ հանդիսականը արդեն բարձրացել է բեմ և կանգնել Տնօրենի կողքին: \nՀենց որ դահլիճում տիրում է լռություն՝ նա սկսում է խոսել հաստատուն, վճռական ձայնով:\n\nՏԱՐԻՔՈՏ ՀԱՆԴԻՍԱԿԱՆԸ\nՀանդիսականներ, —Մեր թատրոնում այսօր, ինչպես գիտեք,Բեմ է հանվում մի նոր թատրերգություն:\nՍակայն ինչո՞ւ եք դուքԱյս հանճարեղ երկի յուրաքանչյուր արարըԼարվածությամբ դիտում: \n—Առաջինը՝ սա մեր անզուգականՀեղինակի այն գործն է, որին, ավա՛ղ,Վիճակված էր լինել նրա գրչիԱրգասիքը վերջին:\nԵրկրորդ պատճառը ձեր հիացմունքի—Թատրերգության սյուժեն է: \n— Ինչպես տեսաք՝Սա պատմությունն է մեր հերոսականԳոյամարտի: \n— Այո՜ — Մեր այսօրվա կյանքիՅուրաքանչյուր չնչին հնչյունն անգամՊիտի գտնեք անշուշտ արձագանքված այստեղ, —Մանավանդ որ սա մեր հանճարեղՀեղինակի գրվածքն է: \n— Սակա՜յն, —Հանդիսական այրե՜ր մեծարգո՜, —Երրորդ արարը մենք արդեն տեսանք,Եվ ես պիտի պնդեմ,Որ, ընդհանուր ձեր այս հիացմունքին ընդդեմ, —Չմնացի՜նք մենք գոհ.Ինչո՞ւ — Պարզ չէ՞ միթե: \n— Արարվածում մեծ այդՄենք չտեսանքՈ՜չ մեր մեռած, մեր մեծ հեղինակի հանճարը,Ո՜չ պատկերը մեր մեծ պայքարի, —Եվ, չգիտենք թեև մենք իսկական պատճառը, —Սակայն հայտնի է մեզ, որ այս երկումԻր սեփական ձեռքովՄեր Տնօրենը մեծ շտկումներ է արել: \n—Եվ, որքան էլ ասածս ձեզ հերյուրանք թվա,Կամ անհաճո թվա Տնօրենին, —Ես ձեզ հայտնեմ պիտի,Որ հերոսը ճի՜շտ է: \n—\nԴահլիճում աղմուկ:\n\nԱվելի՜ն: \n—Որքան էլ մեր արգո Տնօրենը պնդի,Թե այդ ընդդեմ է մեր հեղինակի ոգուն,—Այնուհանդերձ հայտնեմ ես պիտի,Իբրև ստույգ մի փաստ,Որ աչքերով իմ այսԵս տեսել եմ մեր մեծ ՎարպետիԻնքնագիր ձեռագի՜րն իսկական, —Եվ հայտնում եմ ահա, որ գրվածքում նրա —Այդ մեծ հերոսը — կա՜: \n— Եվ նրանՍահմանել է իրո՜ք հեղինակը մեր —Կենտրոնական մի դեր: \n—\nԴահլիճում տիրում է մեռելային լռություն:\n\nԹԱՏՐՈՆԻ ՏՆՕՐԵՆԸ\nՍո՜ւտ է: \n— Ձեռագրում այդպիսի բան չկա՜:\n\nՏԱՐԻՔՈՏ ՀԱՆԴԻՍԱԿԱՆԸ\nԻսկ ո՞ւր է ձեռագիրը: \n—\nԹԱՏՐՈՆԻ ՏՆՕՐԵՆԸ\nԱյդպիսի ձեռագիր չկա՜: \n—\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Սո՜ւտ է: \n— Անմի՜տ զրույց: \n— Ապացո՛ւյց: \n—— Հերյուրա՜նք է: \n— Ճի՜շտ է: \n— Հերյուրողը դո՜ւք եք: \n—— Հայտնի են մեզ խոսքերն այդ վաղուց…— Այդ պարոնը չափազանց հանդուգն է...— Ձեռագի՜րը տվեք: \nԻ՞նչ ձեռագիր: \n—— Ձեռագիր չի՜ եղել: \n— Ձեռագիրը կորե՜լ է:\n— Երրորդ արարն է լոկ — սևագի՜ր: \n—— Հերյուրա՛նք է բոլորը…— Օ՛, ո՜չ մի տող չկար արարվածում թերի…\nԹԱՏՐՈՆԻ ՏՆՕՐԵՆԸ\nՀանգիստ լսում է դահլիճի բացականչությունները: \n— Եվ կրկին, երբ աղմուկը հասնում է գագաթնակետին, նա մի քայլ առաջ է գալիս և ասում հաստատ, հավասարակշռված ձայնով:\n\nՀանգստացե՜ք: \n— Թողե՜ք, թող ապացույց բերի:\n\nՏիրում է լռություն: \nՏարիքոտ հանդիսականին:\n\n\n\n\n\n\nԼա՜վ: \n— Ասացե՜ք խնդրեմ ո՞րտեղ եք դուք տեսելՁեռագիրը:\n\nՏԱՐԻՔՈՏ ՀԱՆԴԻՍԱԿԱՆԸ\nՁեզ մո՜տ: \n— Ձե՜ր սեղանի՜ վրա: \n—\nԹԱՏՐՈՆԻ ՏՆՕՐԵՆԸ\nԻմ սեղանի վրա, թե տնօրենը ե՜ս եմ, —Ձեռագիր չի եղել այդպիսի՜: \n—Հայտնի է բոլորին, որ մեր մեռած ՎարպետըԻր այս երկի երկու արա՜րն է լոկ թողել —Ամբողջովին գրված: \n— Թե ցանկանում եք՝ հետըսԿարող եք հենց հիմա իմ սենյակը երթալԵվ ձեռագիրն այնտեղ ձեր աչքերով կարդալ: \n—Ուզո՞ւմ եք: \n—\nՏԱՐԻՔՈՏ ՀԱՆԴԻՍԱԿԱՆԸ\nՈ՜չ:\n\nԹԱՏՐՈՆԻ ՏՆՕՐԵՆԸ\nԻնչո՞ւ:\n\nՏԱՐԻՔՈՏ ՀԱՆԴԻՍԱԿԱՆԸ\nՁեռագիրը փոխե՜լ եք:\n\nԹԱՏՐՈՆԻ ՏՆՕՐԵՆԸ\nԱպացո՞ւյց:\n\nՏԱՐԻՔՈՏ ՀԱՆԴԻՍԱԿԱՆԸ\nԴժբախտությունն հենց ա՜յն է,Որ ապացույց չկա:\n\nԴահլիճում զվարթ ծիծաղ:\n\nԹԱՏՐՈՆԻ ՏՆՕՐԵՆԸ\nԳուցե կարող եք դուքՄեզ կողմնակի կերպո՞վ ապացուցել ձեր թեզը.Հեղինակի երկերից, դիցուք,Ապացույցներ, փաստեր բերելով: \n—Գուցե այդպե՞ս պնդեք, որ սխալվողը — ե՜ս եմ: \n—Դա կլինի թե՜ ճիշտ, թե՜ խելոք: \n—\nՏԱՐԻՔՈՏ ՀԱՆԴԻՍԱԿԱՆԸ\nԼուռ է:\n\nԹԱՏՐՈՆԻ ՏՆՕՐԵՆԸ\nՈւրեմն ի՞նչ: \n— Լռո՞ւմ եք: \n— Ընդունենք,Որ լռությունը ձեր — անկարության նշա՞ն է:\n\nՏԱՐԻՔՈՏ ՀԱՆԴԻՍԱԿԱՆԸ\nԼուռ է:\n\nԹԱՏՐՈՆԻ ՏՆՕՐԵՆԸ\nՎերջացրի՞ք ուրեմն: \n—\nՏԱՐԻՔՈՏ ՀԱՆԴԻՍԱԿԱՆԸ\nՀանկարծ բռնկվելով:\n\nՕ, ո՜չ, օ, ո՜չ, օ, ո՜չ... \nԱնկարողը դո՜ւք եք: \n—Եթե այդքան ուզում եք, որ պաշտպանեմԱյլ փաստերով ասածս, — որքան կուզե՜ք.Առաջինը — հենց ա՜յն, որ ձեռագիրը դուքՄեզանից թաքցնո՜ւմ եք…\nԲԱՅԱԿԱՆՉՈԻԹՅՈԻՆՆԵՐ ԴԱՀԼԻՃՈԻՄ\n— Հա՛-հա՛-հա՛ ...— Ապացուցե՞ց... — Իսկ ո՞վ էր հենց հիմաԱռաջարկում — գնալ և ձեռագիրն այնտեղՁեր աչքերով կարդալ...\nՄԻ ԱՆՎՍՏԱՀ ՁԱՅՆ\nՁեռագիրը փոխված է...\nՄԻ ԲԱՄԲ ՁԱՅՆ ԴԱՀԼԻՃԻՑ\nԱպացո՞ւյց...\nՆՈՒՅՆ ԱՆՎՍՏԱՀ ՁԱՅՆԸ\nԱպացույցը կորել է…\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Հա՛-հա՛-հա՜... — Դե թող ի՜նքը գրի…— Ապացույցը կորե՛լ է... — Ինչպես ձեր— Խե՜լքն է կորել, քեռի՜...\nԹԱՏՐՈՆԻ ՏՆՕՐԵՆԸ\nԴահլիճին:\n\nՀանգստացե՜ք խնդրեմ: \n— Լռեցե՜ք:\n\nՏարիքոտ հանդիսականին:\n\nՇարունակեցե՜ք խնդրեմ:\n\nՏԱՐԻՔՈՏ ՀԱՆԴԻՍԱԿԱՆԸ\nԳեղեցի՛կ: \n—Եթե անգամ թողնենք ձեռագիրը մի կողմԵվ ելնենք երկի բովանդակությունից —Ապա ասենք պիտի, որ ամբողջըԱղավաղված է և մեր ՎարպետիԳրվածքների հետ այլ — առընչություն չունի: \n—Անհերքելի է այս փաստը: \n—Բայց ես այստեղՉեմ կամենում խոսել ըստ էության երկար: \n—Ես պահանջում եմ լոկ, որ հերոսն ի՜նքը գա,Ներկայանա ամբողջ դահլիճին —Եվ կտեսնենք այնժամ, թե տնօրենը մերԱյդ վիթխարի, այդ բարձր, այդ հանճարեղՀերոսի հետ արդյոք ի՞նչպես պիտի վիճի...\nԴահլիճում ծիծաղ:\n\nԹԱՏՐՈՆԻ ՏՆՕՐԵՆԸ\nՎերջացրի՞ք: \n—\nՏԱՐԻՔՈՎ ՀԱՆԴԻՍԱԿԱՆԸ\nԱյո՜: \n—\nԻջնում է բեմից և դահլիճի աղմուկի միջով վերադառնում է անայլայլ և նստում իր տեղը:\n\nԹԱՏՐՈՆԻ ՏՆՕՐԵՆԸ\nՀանդիսականնե՜ր: \n—Մենք լսեցինք արգո անձին ա՜յս,Որ փորձ արավ մի պահ համոզել մե՜զ,Թե ինքնակոչ հերոսը հեղինակի գրչիԱրգասիքն է իրոք: \n— Կա՞ արդյոք աստԽելքը գլխին մի մարդ, որ հավատա նրաՊնդումներին անհիմն ու անիմաստ:\nԿարծում եմ, որ չկա: \n— Եվ իրոք՝Ինչո՞վ էր նա փորձում ապացուցել իր թեզը: \n—Ինչպես տեսաք, այս այրը սկզբումՁեզ համոզել ուզեց, որ ե՜ս եմՉարիքների արմատը: \n— Նա անգամ,Ինչպես տեսաք՝ մի փոքր խարդախության դիմեց.Նա անհողդողդ հայտնեց, որ սեփականԻր աչքերով տեսել է հեղինակի երկըԻմ սեղանի վրա…\tԲայց երբ ես՝Հաշտ՝ խնդրեցի նրան անցնել ինձ հետ սենյակսԵվ ձեռագիրն այնտեղ ստուգել —Նա, չգիտենք ինչու, հրաժարվեց: \n— Մեկ է՜լ Նա համոզել ուզեց, որ միա՜կն էԻնքը՝ իբրև տեղյակ հեղինակի ոգուն...Եվ որպես այդպիսին՝ նա փքուն,Սին խոսքերով, առանց ապացույցի, հայտնեց,Փութկոտությամբ անհոգ մի թռչունի —Որ Վարպետի երկի նախավերջին արարըԻր երկերի հետ այլ — առընչություն չունի...\nԴահլիճում դժգոհ աղմուկ:\n\nՀասկանո՞ւմ եք, արգո հանդիսականնե՜ր, —Այդ մարդու հանդուգն կարծիքով —Մեր հանճարեղ, մեր մեծ, մեր անմեռՀեղինակի գրչիԱրգասիքը վերջին —Մի ինչ-որ միֆական հերոսիՉլինելով — դառնում է անիմաստ ու չնչին...Սա ի՞նչ է, օ, այրե՜ր, եթե ոչՄի հանդուգն, ստոր հերյուրանք,Որ ստվեր է նետում, օ, ո՜ղջ, օ, ո՜ղջՄեր թատրոնի վրա... — Ավելի՜ն.Բացահայտ չէ՞ միթե բոլորիդԱյդ հանդուգն փորձից,Որ ինչ-որ մարդիկ տարօրինակԱշխատում են, ճգնում են շարունակ՝Ամենասև լուտանքը դարձնելով գործիք՝Ցե՜խ շպրտել մեր մեծ հեղինակի գործին…\nԴահլիճում բարձրանում է անասելի աղմուկ:\n\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Ամո՛թ: \n— Ամո՛թ: \n— Ամո՜թ: \nԽայտառակությո՛ւն…— Դո՜ւրս շպրտել դրանց, եթե դուք— Մեղսակից չեք իրոք… — Եվ հերոսին էլ հե՜տը...— Շարունակե՛լ պիեսը… — Սա աղե՜տ է...— Օ՛, ամոթա՛նք է սա մեզ բոլորիս համար…— Էլ ինչո՜ւ է նստել նա հիմա— Վարագույրի ետևը… — Խաբեբա— Արարած է եղել նա միշտ է՜լ…\nՄԻ ԻՆՔՆԱՎՍՏԱՀ ՁԱՅՆ\nՈ՜չ: \n— Սխալվո՜ւմ եք դուք: \n— Հանդիսականը ճի՜շտ է...\nՄԻ ԱՅԼ ԻՆՔՆԱՎՍՏԱՀ ՁԱՅՆ\nԵս ի՜նքս էլ եմ տեսել ձեռագիրը…Այնտեղ հերոսը կա՜ ...\nՄԻ ԵՐՐՈՐԴ ՁԱՅՆ\nՏնօրե՛նն է ջնջել...\nՄԻ ԿԵՐԿԵՐՈՒՆ ՁԱՅՆ\nԲայց ինչո՞ւ է ջնջել...\nՄԻ ԻՆՔՆԱՎՍՏԱՀ ՁԱՅՆ\nՈր ի՜րը,Իր ուզա՜ծը լինի…\nՄԻ ԿԱՆԱՅԻ ՁԱՅՆ\nՕ՛, ինչե՛ր,Ինչե՛ր եք դուք ասում… — Ձեռագիրը ջնջե՛լ…\nԱՉՔԵՐԸ ԹԱՐԹՈՂ ՄԻ ՄԱՐԴ\nՉե՛մ հասկանում ոչինչ... \nԻ՞նչ կարիք կա...Ո՞վ է ջնջել... \nԻնչո՞ւ... \nՉե՛մ հասկանում ոչինչ...\nՄԻ ՎԻՃԱԲԱՆԵԼ ՉՍԻՐՈՂ ՀԱՆԴԻՍԱԿԱՆ\nՄիթե խաբո՞ւմ է նա... \nՍրիկա՜,Սրիկա՜ է նա, ո՜չ թե հերոս...Բայց ինչո՞ւ եք թողնում, որ խանգարի. —Ականջիցը բռնեք — և դո՛ւրս...\nՄԻ ԱՅԼ ԱՉՔԵՐԸ ԹԱՐԹՈՂ ՀԱՆԴԻՍԱԿԱՆ\nՉե՛մ հասկանում ոչինչ... \nԵս մի բարիՀանդիսակա՜ն եմ լոկ, որ թատրոն եմ եկել...Բայց ինչո՞ւ են այստեղ աղմկում...Ես սիրում եմ հանգիստը... \nԵս դե՜մ եմԱյս աղմուկին... \nԵս սիրում եմ, որ բեմըԽորասուզվի մի փոքր կիսամիգում —Լինի լուսի՛ն... \nԽարո՛ւյկ... \nՉե՛մ հասկանում ոչինչ…\nՄԻ ԿԱՆԱՑԻ ՏԱՅՆ\nԱ՛խ, ասացե՜ք խնդրեմ — նա իսկապե՞ս հերոս է...Ես չափազա՛նց սիրում եմ հերոսներին...Ա՛խ, գանգրահեր է միշտ հերոսների մորուսը...Ես լսել եմ անգամ, որ նրանքՈսկեփոշի՛ են միշտ շաղում իրանցԳանգուր մորուսներին...Ա՛խ, ես պաշտե՛լ եմ միշտ հերոսներին...\nՄԻ ԲԱՄԲ ՁԱՅՆ\nՁայնդ կտրի՜ր, հիմա՜ր: \n— Գնա հեքիա՜թ կարդա,Կամ չափածո վեպեր: \n—\nԾաղրելով:\nՆա չա՛փա՛զա՛նց սիրո՛ւմ էՀերոսների մորո՛ւսը... \nԻսկ դուք, տիկի՜ն,Շոկոլա՞դ չեք սիրում... \nԱռեք — կերե՜ք: \n—\nՑույց է տալիս կոշիկը:\n\nԿԱՆԱՑԻ ՁԱՅՆԸ\nՖո՜ւ, ինչ կոպի՜տն եք դուք…\nԲԱՄԲ ՁԱՅՆԸ\nԴե, կներե՜ք...\nԹԱՏՐՈՆԻ ՏՆՕՐԵՆԸ\nՀանգստացե՜ք խնդրեմ, լռեցե՜ք.Աղմկելով ոչինչ մենք չենք կարող անել: \n—Այսպես ուրեմն, մենքԾանոթացանք արդեն հանճարեղՄեր հերոսի, փայլուն պաշտպաններից մեկիՓաստարկումին անհիմն: \n— Ինչպես տեսաք՝Այս տիպարները մեր հեղինակինՈւզում են դուրս բերել մի տեսակԿեղծ-դասական գրող, որ «Օթելլո» կամ «Քին»Պիեսների նման «հերոսական»Գրվածքներ է գրում... \nՕ՛, ո՞ր, օ, ո՞րՀանդիսականն այստեղԿարող է հավատալ զրպարտանքի նման.Այնինչ, անհերքելի փա՜ստ է,Որ գործերում մեր մեծ ՎարպետիՆման երկեր չկան: \n—Այստեղից է բխում հենց գլխավոր սխալըԱյս հարգելի անձանց: \n— Մինչև հիմա սրանքՉեն կարողացել ըմբռնելՄեր հանճարեղ, մեր մեծ հեղինակի ոգուԱննախընթաց ընթացքը: \n— Եվ մերԵրջանկությունն է թերևս մեծագույն,Որ մեր անմահ, մեր մեծ հեղինակի երկերըՊատկանում են թատրոնի՜ն մեր միայն,Եվ ոչ թե ձեր տեսած պարոնների նմանՀերոսներին: \n— Հիմա՜Մնում է լոկ, որ մենք, նախ քան հերոսն անձամբՆերկայանա և խոսքը իր ասի, —Խնդրենք, որ մեր արգո գործող անձերը գանԵվ իրենց խոսքն ասեն այս ամենի մասին —\nԴառնալով դեպի վարագույրը:\n\nՈ՞վ կա այստեղ. — խնդրում եմ՝ խնդրեցե՜ք,Որ գլխավոր երկու դերակատարը գանԵվ բարբառեն այստեղ սեփականԻրենց կարծիքն արգո այս անձերի մասին: \n—\nՎարագույրի ետևից, հագած, ըստ թատրերգության, զինվորական առաջնորդների պայմանական զգեստներ, դուրս են գալիս գլխավոր դերակատարները և կանգնում Տնօրենի կողքին: \nԴանլիճը թնդում է ծափահարություններից:\n\nԱՌԱՋԻՆ ԴԵՐԱԿԱՏԱՐԸ\nՀանդիսական այրե՜ր: \n— Այս խնդիրը, որ աստԱյսքան հուզում է ձեզ, — ո՜չ մթին է, ո՜չ բարդ է,Զարմանում ենք մենք լոկ, որ այդ մարդըՀայտնըվել է այսօր մեր առաջԵվ պահանջում է մեծ դեր...Երեսուն տարի է արդեն,Որ ես խաղում եմ մեր հեղինակի գործոնը, —Ինչպես տեսնում եք՝ ես — արդեն ծե՜ր եմ, —Եվ կարող եմ անգամ ձեզ ասել,Որ Վարպետի գործում եմ ծերացել —Եվ հայտնում եմ այստեղ ես ահա,Որ ո՜չ միայն նրա մահամնա երկումԱյդպիսի դեր չկա,Այլևս, իբրև ինքնին հասկանալի, հերքումԱյդ անիմաստ ու խեղճ մոլորության —Բավական է թվել գրվածքները միայնՀեղինակի մեր մեծ ու հանճարեղ,Որպեսզի պարզ լինի, որ նմանՀերյուրանքներ — միայնԱնօգնական մարդիկ ընդունակ են ճարել...Եվ ես և՜ս պնդում եմ Տնօրենի նման,Որ հերյուրանք է սա և բարբաջանք տգետ.Չեմ կասկածում, որ այս հասկանում եք դուք էլ: \n—Իսկ մեզ համար, որ միշտ խաղացել ենք երկերըՀեղինակի մեր մեծ, — օ, այսպիսի խոսքերըԿարող են հարուցել ծաղր ու հեգնանք միայն…Եթե գործը դրսից դիտողների համարԴեռ կարող են լինել կասկածանքներ որոշ, —Ապա թող պարզ լինի դիտողներին բոլոր,Անհերքելի լինի միանգամայն,Որ պիեսը շարժող անձերիՊերսոնալում չկա և ո՜չ մի մարդ,Որ հավատա այդ մութ կասկածներինԵվ խոսքերին այդ: \n—Եվ չէ՞ արդյոք մի փաստ անհերքելիԱյդ դավերի դեմ մութ — միահամուռ մեր խաղը.Ո՞վ էր մեր մեջ արդյոք իր կատարած դերում,Կամ իր խաղում — թերի. —Ո՞ր դերակատարը…\nԴահլիճում բուռն ծափահարություններ, որոնց ներքո Առաջին Դերակատարը մտնում է վարագույրի ետևը և նրա տեղը բռնում է Երկրորդ դերակատարը\nԵՐԿՐՈՐԴ ԴԵՐԱԿԱՏԱՐԸ\nՀանդիսական այրե՜ր: \n— Հանդիսականնե՜ր —Ինչ որ ես ձե՜զ այստեղ հիմնականումԲարբառեի պիտի — իմ գործակիցն արդենՊարզ և որոշ ասաց: \n— Մենք զարմանում,Զարմանո՜ւմ ենք միայն այս ամենի վրա: \n—Մենք խաղացինք արդեն նախավերջին արարըՄիահամուռ, հանո՜ւր ջանքերով, —Եվ մեզանից ո՞րԴերակատարն արդյոք նկատեց,Որ գրվածքում այս մեծՀարկավոր է մի ինչ-որ հերոս...Եվ հայտնում եմ ես ահա ամբողջՊերսոնալի կողմից մեր թատրոնի,Որ այս զրույցը լոկՄի նպատակ ունի, —Այն է՝ անվանարկել ՏնօրենինԵվ հոյակապ գործին մեր խանգարել...Բայց մենք, բայց մենք, բայց մենք,Որ մեր անմահ, մեր մեծ հեղինակի երկերըՏարինե՛ր ենք ամբողջ կատարել —Մեր սիրելի, մեր մեծ ՏնօրենիՑուցմունքներով այժմ է՜լ մինչև վերջԿկատարենք մեր պարտքը հեղինակի հանդեպ, —Եվ ո՜չ մի, ո՜չ մի «հերոս»Օ, չի՜ կարող մեր թափը կաշկանդել...\nԴահլիճում բուռն, երկարատև ծափահարություններ, որ փոխվում են օվացիայի Տնօրենի հասցեին:\nԱյդ օվացիայի ժամանակ Երկրորդ Դերակատարը ևս անցնում է վարագույրի ետևը և բեմի վրա մնում ՝ միայն Տնօրենը, որ միանգամայն հանգիստ ու անայլայլ սպասում է, օվացիան վերջանալուն: \nԴահլիճում ծափահարությունները հետզհետե սկսում են դադարել և ծայր են առնում բարձրաձայն վեճեր ու բացականչություններ:\n\nԲԱՅԱԿԱՆՉՈԻԹՅՈԻՆՆԵՐ ԴԱՀԼԻՃՈՒՄ\n— Փա՛ռք ու պատիվ մեր մեծ Տնօրենին...— Տեսա՞ք ինչ ճի՜շտ ասաց դերակատարը...— Բայց ո՞վ աշխարհ հանեց այն պարոնին...— Էլ նա ինչո՞ւ համար է...— Տարօրինակ արկած... — Անհավատալի՜…— Բայց որտեղի՞ց եկավ այդ ֆանտաստիկ հերոսը…— Ճի՜շտ. — որտեղի՞ց եկավ... — Եթե իմանայի՛...— Հետաքրքիր է — նա ոսկեմորո՞ւս է...— Էլի՞, տիկի՜ն... — Թողե՜ք ինձ հանգիստ...— Հեռացրե՜ք դրանց... — Բայց ճի՜շտ.— Նա որտեղի՞ց արդյոք հրապարակ եկավ...— Չե՞ք հասկանում. — նրա՜նք են հնարել...— Ո՜վ: \n— Չգիտե՞ք: \n— Բազում թշնամինե՜րը մեր…— Ի՛նչ եք ասում,՛ — Այո՜: \n— Անկասկա՜ծ: \n—— Չե՞ք սխալվում.. Օ, ո՜չ: \n— Իսկ ապացույց ունե՞ք...— Ո՜չ... բայց... եթե... սակայն... էլ ո՞վ, ինչո՞ւ…— Ի՛նչ միամիտն եք դուք, — նրա նենգ— Ոսոխներն են արել... — Այսինքն ո՞ւմ...— Ի՛նչ միամիտն եք դուք… — Տնօրենի՜...— Ի՛նչ եք ասում... — Իհարկե՜... — Հ՜ա՛-հա՛-հա՛…— Սակայն կանչենք — տեսնենք… — Ի՞նչ է ասում տեսնենք— Տարօրինակ այդ անձը... — Կանչենք — տեսնենք: \n—— Հարկավոր չէ՜: \nԱրա՜րը թող սկսեն...— Շարունակե՜ն այսինքն... — Իսկ նա՞ —— Թատրերգության հերո՞սը… — Թող կորչի՜: \n—— Էլ ի՞նչ հերոս... էլ ի՞նչ... թե որ չի…— Չի՜ խանգարի տեսնել այնուհանդերձ նրան…— Մանավանդ որ այն մարդը... այն տարիքոտն ասաց,— Որ սեփական աչքով... — Չհավատա՜ք.— Այդ ի՜նքն է հնարել... — Բայց ի՞նչ օգուտ ունի...— Չե՞ք հասկանում — նրա՜ն հարվածելու համար…— Ա՛-ա՛-ա՛…\tբայց ինչո՞ւ, ինչո՞ւ... չե՛մ հասկանում ոչինչ...— Զարմանալի տգե՜տն եք — նա ուրի՜շ— Մի թատրոնի միջնորդ է… — Ի՛նչ եք ասում…\nՀերյուրա՜նք է... \nԼուտա՜նք է... \nԶրպարտություն է սո՜ւտ...\nԹԱՏՐՈՆԻ ՏՆՕՐԵՆԸ\nԽորը ուշադրությամբ լսում է դահլիճի խոսակցությունները և առանձին բացականչությունները: \nԵրբ հիմնականում նրա համար պարզվում է դահլիճի տրամադրությունը — նա մի քայլ առաջ է գալիս և դիմում է հանդիսականներին սառը, անվրդով ձայնով:\n\nՀանդիսականնե՜ր: \n—\nԴահլիճում տիրում է լռություն:\n\nԱհավասիկ լսում եմ ես զրույցները ձեր,Եվ նկատում եմ պարզ, որ մի երկուՀարգելի անձանց բացառությամբ —Բոլորդ նո՜ւյնն եք ուզում, —Այն է՝ որ մենք նրան անգամ ելույթ չտանք —Սակայն քանի որ նա, այդ ֆանտաստիկ պարոնը,Սպասում է այնտեղ, վարագույրի ետևը,Եվ մեզ խանգարում է,Եվ պահանջում է իր դերը, —Թույլ տանք նրան՝ թող գա, և ասելիքն ասի:\n\nԴառնալով դեպի վարագույրը:\n\nԷ՜յ, ո՞վ կա այդտեղ. — կանչեցե՜ք հերոսին: \n—\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Թող կորչի՜: \n— Պետք չէ՜: \n— Ժամանակ չկա՜: \n—— Շարունակեցե՜ք ներկայացումը...— Ո՜չ, թող գա՜ — Թող գա՜: \n—— Մենք պահանջո՛ւմ ենք...— Թող գա՜ ու գնա՜: \n— Ի՞նչ կըկորցընենք: \n—— Թերևս մի քիչ զվարճանանք է՜լ...— Թե ինձ հարցընեք —Զուր ենք կորցնում մենք ժամանակը...— Ախ, գալու է նա — հերոսը ի՜նքը…— Էլի՞... — Չենք ուզո՜ւմ: \n— Թող գա՜: \n— Թող կորչի՜: \n—— Կանչեցե՜ք, թող գա՜: \n— Չէ՜, հարկավոր չի՜...\nԹԱՏՐՈՆԻ ՏՆՕՐԵՆԸ\nԱրագ դառնալով դեպի վարագույրը, կրկնում է հաստատ, հրամայող շեշտով:\n\nԷ՜յ ո՞վ կա այդտեղ, բեմի ետևում,Կանչեցե՜ք նրան, թող գա՜, թող խոսի՜, —Եվ տեսնենք, թե այս հանճարեղ դարումՈրքա՞ն է տևումԿյանքը պաթետիկ, թղթե հերոսի...\nԴահլիճը թնդում է զվարթ ծիծաղից: \nԲեմի ետևից լսվում են հապճեպ ոտնաձայներ — և ահա բացվում է վարագույրի մեջտեղի ծալքը և դուրս է գալիս Հերոսը կամ Գլխավոր Անձը, որ մոտ քառասուն տարեկան, բարձրահասակ, ասորական սև մորուքով և դերասանական երկար մազերով մի մարդ է՝ հագին սև, անթև անձրևանոց և գլխին սև, լայնեզր, թավշյա զլխարկ:\nԴահլիճում մի երկու ծափահարություն, քրքիջ, ծիծաղ, աղմուկ և այս աղմուկի միջից հանկարծ հնչում է մի բարակ կանացի ձայն:\n\nՀԵՐՈՍԸ\nԳլխարկը սիրալիր բարձրացնելով և բարևելով հանդիսականներին:\n\nՕ, ահա և ե՜ս.Հանճարագույն մեր հեղինակիՀանճարեղ երկիԳլխավոր անձս, կամ հերոսս մեծ: \n—\nՄԻ ԿԱՆԱՑԻ ՁԱՅՆ\nԱ՛խ, նա իսկապե՛ս հերոս է եղել…Կամ հերոս է նա, կամ հայտնի երգիչ…\nՄԻ ԲԱՄԲ ՁԱՅՆ\nԻնչի՞ց երևաց. — այծի մորուսի՞ց,Թե՞ սրունքների կլորությունից...\nԴահլիճը թնդում է զվարթ ծիծաղից:\n\nԱՅԼ ԲԱՑԱԿԱՆՉՈԻԹՅՈԻՆՆԵՐ\n— Բայց իրո՜ք նա քիչ նման է կարծես— Հերոսի, կամ այլ գլխավոր անձի...— Համենայն դեպս պատկառելի է— Իր արտաքինով... — Ոչինչ առանձին— Չեմ տեսնում նրա արտաքինի մեջ...— Ինչո՞ւ. — լա՜վն է շատ... — Դեմքը բարի՜ է...— Բայց լսենք նրան... — Արտաքինը — հե՜չ: \n—\nԴահլիճում տիրում է լռություն:\n\nՀԵՐՈՍԸ\nՀանդիսականնե՜ր: \n— Օ, այրեր արգո՜: \n—Բեմի ետևից ես լսում էիՄեր Տնօրենի զրույցը ձեզ հետ —Եվ կարո՞ղ էի արդյոք մնալ գոհ...Ի՛նչ խոսք, որ նա մեծ հմտություն ունիՄիամիտ մարդկանց համոզելու մեջ,Կամ թոզ փչելու նրանց աչքերին...Ամբողջ երկու ժամ ես լսում էի,Թե ինչպես նա ձեզ, հանդիսականնե՜ր,Համոզում էր, թե հեղինակը մերԻր բոլոր թե՜ հին, թե՜ նոր երկերումԻբրև թե միայն անգույն, դիմազուրկԴեմքեր է կերտում, նկարագրում...Որ սրանով է իբրև թե մեր մեծ,Հանճարեղագույն հեղինակը միշտՏարբերվել բոլոր թե՜ հին և թե՜ նորՀանճարեղագույն ողբերգուներից...\nՊաուզա:\n\nՍա ի՞նչ է, արգո հանդիսականնե՜ր,Եթե ոչ — հեգնանք ու ծաղր կրկնակիՀանճարեղագույն մեր հեղինակիՀասցեին: \n— Այո՜: \n— Վերցընենք թեկուզՄենք նրա վերջին, այսօրվա երկիԲովանդակության առանցքը միայն. —Օ՛, ի՞նչն է միակԳաղափարը, կամ խորհուրդը, որ նաԴրել է երկում իր այս վիթխարի. —Պարզ չէ՞ ձեզ միթե, որ դա — մեր դարիԵվ մեր պայքարիՊաթո՜սն է վսեմ ու հերոսական: \n—Տեսնո՞ւմ եք սակայնԴուք նման մի բանՄեր Տնօրենի բեմադրության մեջ...Օ, ո՜չ: \n— Նա միայն ողբալի ու խեղճԽրտվիլակներ է ասպարեզ հանել, —Եվ մեր Վարպետի հղացումն այսպեսԽայտառակաբար հիմքից կործանել…\nԲԱՑԱԿԱՆՉՈԻԹՅՈԻՆՆԵՐ ԴԱՀԼԻՃՈՒՄ\n— Սո՜ւտ է: \n— Սխա՜լ է այդ: \n— Ձեր կարծիքո՜վ է լոկ— Այդ ամենը այդպես: \n— Իզո՛ւր խոսքեր: \n—— Ա՛խ, նա ուզում է լոկ, որ ոսկե— Մրցակառքեր շաչեն սրընթաց...— Ճշմարի՜տ է ասում... — Աննախընթա՜ց— Խիզախությո՛ւն կոպիտ Տնօրենի հանդեպ...— Ճշմարի՜տ է ասում: \n— Միայն անդեմ— Խրտվիլակնե՜ր կային արարվածում երրորդ...— Էլի՞, օրիո՜րդ, էլի՞… — Բոլորը խորթ— Ու թշնամի մարդկանց հերյուրա՜նք է աններ...— Թողե՜ք շարունակի...\nՀԵՐՈՍԸ\nՀանդիսակա՛ննե՜ր:\nՄեր Տնօրենը այստեղ ձեզ ասաց,Որ իբր անմահ հեղինակը մերՈղբերգությունն այս թողել է կիսատ.Որ իբր նրա առաջին երկուԱրարն է միայն նա ինքը գրել,Որ իբր նրա հանճարեղ երկումՉկա ո՜չ մի մեծ, հերոսական դեր...Իրեն առարկող հանդիսականին,Որն, ինչպես ասաց, իր զույգ աչքերովՏեսել է, դրված հենց ի՜ր սեղանին,Մեր հեղինակի ձեռագիրը ողջ —Նա խնդրեց անցնել սենյակն իր և անդԽնդրի էությանն ընդմիշտ ստուգել...Այսպես նա ասաց, այրե՜ր, — և դուք էլԻհարկե, իսկույն հավատացի՜ք այդԽորամանկամիտ պայմանին հմուտ...Չե՞ք ենթադրում սակայն արդյոք դուք,Որ կարող է այդ ձեռագիրը լոկԱղճատված, խուզած պատճենը լինելՄեր հեղինակի — երկի հանճարեղ...Չե՞ք ենթադրում, որ հարկ է գոնեՄեր մեծ Վարպետի անփոփոխ, անեղծՁեռագիրը, կամ պատճենը ճարել...\nՏնօրենին:\n\nԻ՞նչ կասեք սրան, արգո Տնօրե՛ն: \n—\nԹԱՏՐՈՆԻ ՏՆՕՐԵՆԸ\nՈ՛չ ձեռագիր է եղել ինչ-որ մեծ,Եվ ո՜չ էլ կորել: \n—Ո՜չ մի ձեռագիր, լս՞ ւմ եք, երբե՜քՈ՜չ կրճատել ենք և ո՜չ էլ փոխել: \n—Երկու արարի ձեռագիրն է լոկՄեր հեղինակը թղթերում թողել —Եվ նրա թողած ձեռագիրն — անեղծ,Անխախտ վիճակում մենք բեմ ենք հանել:\n\nՀԵՐՈՍԸ\nԻսկ չկա՞ն արդյոք ձեռագրում այդՊակաս երեսներ, կամ արարվածներ՝Կրճատված, կիսատ...\nԹԱՏՐՈՆԻ ՏՆՕՐԵՆԸ\nՕ, իհա՜ րկե, կան: \n— Կիսից սկսածԿան արարվածներ, անմշակ տեղեր: \n—Բայց, ինչպես գիտեք, նա թեկուզ կիսատ,Սակայն՝ հիմնական գծերով լրիվՈւ ամբողջական մի գործ է թողել —\nՀԵՐՈՍԸ\nԿրկին դիմելով հանդիսականներին:\nՈւրեմն այսպե՜ս: \n— Ինչպես լսեցիք՝Մեր Տնօրենը ինքն է՜լ է պնդում,Որ ձեռագրում կան պակաս էջեր,Կիսավարտ տեղեր... \nՄնացածը դուքԿարող եք, ինչպես հարկն է, հասկանալ...Ձեռագիրն, ավա՛ղ, կորած է անդարձ...Հարկ կա՞ էլ թափել անիմաստ ջանքեր...Մեզ երբևիցե, օ, դժվա՜ր թե այնՀաջողվի գտնել, կամ վերականգնել...Մնում է ուստի մեզ հեղինակիԿյանքի բովանդակ գործից ելնելով —Փորձել համոզել ու ապացուցել,Որ նրա վերջին գրվածքում իրոքԵղել է մի մեծ, հանճարեղ հերոս...\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Բավակա՜ն է: \n— Վե՜րջ: \n— Շա՛տ եք երկարում: \n—— Էլ ի՞նչ ապացույց, ֆանտաստիկ պարո՜ն...— Բայց չէ՞ որ նա կա... — Եթե կա — ապա— Իրավացի է... — Ա՜յ քեզ սկզբունք...— Նման հերոսներ շուկայում թափած— Ինչքա՜ն կամենաք... \nՍխալվո՜ւմ եք դուք.— Տնօրենն ի՜նքն էլ կարծես ընդունեց,— Որ ձեռագիրը... — Մի՞թե... — Այդպիսի— Պնդում նա չարեց: \n— Բայց ինչո՞ւ լռեց— Երբ հերոսն արավ իր ակնարկը նուրբ...— Ին՞չ աներ. — նրա վզակոթին տար— Եվ շպրտեր դո՞ւրս... — Դո՜ւրս շպրտել, դո՜ւրս…— Շա՜տ է երկարում... — Շարունակեցե՜ք— Ներկայացումը… — Լռե՜ք: \n— Լռությո՛ւն: \n—\nԹԱՏՐՈՆԻ ՏՆՕՐԵՆԸ\nՀանգստացե՜ք, այրե՜ր: \n—\nՀերոսին:\n\nՁեզ մնում է արդենԵրեք րոպե միայն: \n—\nՀԵՐՈՍԸ\nՀանդիսականնե՜ր: \n—Մի փոքր անդորր — և ես կավարտեմ: \n—Ո՞րն է այս երկի բովանդակությանԱռանցքը: \n— Օ, դո՜ւք, ասացե՜ք խնդրեմ՝Ի՞նչ է կամեցել հեղինակը մերԱսել իր երկով հանճարեղափայլ.Թե երկու խոսքով կամենանք մենք այդԱսել, — ապա մենք պարզ պիտի ասենք,Որ առանցքը այս հոյակապ երկիՄեր հերոսական պայքարն է վսեմԸնդդեմ աշխարհի կործանվող ու հին.Եվ հարց եմ տալիս ես ահա կրկին՝Ի՞նչ տեսաք այսօր բեմի վրա դուք. —Մարդկային մի հոծ, անդեմ բազմություն,Որ չնչին, գաճաճ առաջնորդներիՂեկավարությամբ, անիմաստ ու կույր,Ինչպես մի նախիր — գնում է անմիտԻնքն էլ չգիտե, թե ինչո՞ւ և ո՞ւր...\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Ա՜յ քեզ Աքիլլես... — Այդ ո՞նց թե իսկի— Ինքն էլ չգիտե, թե ինչո՞ւ և ո՞ւր...— Օ, ի՜նքդ ես անմիտ... — Եվ դու ի՜նքդ ես կույր— Իսկ Առաջնորդի ուղի՞ն անհողդողդ,— Որով բազմությունն ընթանում է հար՝— Օ, ի՜ր իսկ ընտրած առաջնորդների— Ղեկավարությամբ հմուտ ու արդար...— Սա ծա՛ղր է, ծաղր է մեր հեղինակի— Եվ մեր հասցեին... — Ծա՛ղր է կրկնակի…— Հանդուգն լուտա՜նք...\nԱՅԼ ՓՈՔՐԱԹԻՎ ՁԱՅՆԵՐ ԴԱՀԼԻՃՈՒՄ\n— Չէ՛, ճի՜շտ է ասում: \n—— Ովքե՞ր են նրանց առաջնորդում, ո՞վ…— Թո՜ւյլ տվեք ասի իր խոսքը — հետո՜ ...— Եվ ե՞րբ է արդյոք պատմությունն հոսում,— Իբրև պղտոր գետ… — Առա՛նց վիթխարի— Այրերի... — Առա՛նց հերոսների մե՜ծ...\nՆՈՒՅՆ ԿԱՆԱՑԻ ՁԱՅՆԸ\nՆա ճի՜շտ է ասում. — Նրա աչքերիԵվ զարմանալի համակրելիԴեմքի՜ց եմ ես այդ եզրակացնում...\nԱՉՔԵՐԸ ԹԱՐԹՈՂ ՀԱՆԴԻՍԱԿԱՆԸ\nՕ, ոչի՛նչ, ոչի՛նչ չե՜մ հասկանում ես…Ճի՞շտ է ասում արդյոք... \nՕ, ասացե՜ք խնդրեմ...Թեկուզ ոչինչ չունեմ Տնօրենին ընդդեմ —Բայց տատանվում եմ քիչ... \nՕ՛, ասացեք խնդրեմ\nԲԱՄԲ ՁԱՅՆՈՎ ՀԱՆԴԻՍԱԿԱՆԸ\nԼռի՜ր, հիմար թարթող — ես քեզ գիտե՛մ...\nՀԵՐՈՍԸ\nՀանդիսականնե՜ր, — հարգելի այրե՜ր, —Ինչո՞ւ եք հուզվում իմ խոսքերից դուք. —Օ, մի՜տք արեք, մի՜տք, — չե՞ք տեսնում արդյոք,Որ ձեզ համա՜ր եմԵս այսստեղ ուտում նախատինք ու թուք: \n—Թո՛ւյլ տվեք սակայն,Որ բերեմ ես իմ փաստը հիմնական: \n—Օ՛ , մի՜տք արեք դուք, մի՜տք արեք միայն. —Ըստ հեղինակի մտահղացման՝Հանճարեղագույն ողբերգության մեջԿատարվում են վեհ, ամեհի ու մեծԴեպքեր վիթխարի ու աշխարհացունց.Ոտքի են ելնում, մոլուցքով լեցուն,Երկու ինքնաբավ աշխարհներ տարբեր...Հասկանո՞ւմ եք դուք. —Որպիսի՛ հսկա մտահղացում —Եվ ի՛նչ գոսնելի, գաճաճ տիպարներ…Գրո՛հ մեծագույն Տրովադայի դեմ,Գրո՛հ մեծագույն ու չտեսնըված —Համաշխարհային գոյամա՜րտ հրկեզ, —Եվ ո՜չ մի Աքիլլ, կամ սեգ Պատրոկլես...Հասկանում ե՞ք դուք. — նման վեհագո՛ւյն,Նման հոյակա՛պ, պատմական գործեր, —Եվ ո՜չ մի Աքիլլ, որ ուժը փորձեր,Կամ երկրորդական մի Այաքս թեկուզ...Այս ի՞նչ է. — անմահ մեր հեղինակիՀանճարն է արդյոք այսպես սպառվել,Թե՞ գաճաճների ստոր դավերիԵվ խարդախությանց հետևանքո՜վ էՍպառվել է նրա ինքնությունը վեհ...Օ, պարզ չէ՞ միթե, որ հեղինակիՀանճարեղագույն, հոյակապ երկիցՀանված է մի մեծ, կենտրոնական դեր —Եվ ահա — առանց այդ կենտրոնական,Գլխավոր անձի, կամ մեծ հերոսի —Ողբերգությունը դարձել է մի սին, Անօգնական ֆարս...Եվ պարզ չէ՞, որ մեր Տնօրե՜նն է այդ ամենը արել...Օ, ի՞նչպես, ի՞նչպես չեք հասկանում դուք,Որ Տնօրե՜նն է աշխատել այդպես,Որպեսզի այսօր դո՜ւրս շպրտի մեզՈղբերգությունից այս հերոսական —Եվ դերը մեր վեհ ու անանձնականՀանձնի անքանքար գործող անձերի...Եվ ի՞նչպես, ի՞նչպես, տեսնելով երեքԱնիմաստ արար — օ, հարգելի՜ք, դուքՁեզ հարց չտվիք. — կարո՞ղ էր արդյոքՄեր Վարպետը իր երկում հանճարեղԹույլ տալ այսպիսի թյուրիմացություն...Կարող է՞ր արդյոք նման հոյակապՆյութ վերցընելով, մեր հանճարը նուրբԴեմքեր տալ՝ չնչին ու անդե՜մ այսքան,Եվ քարակտերներ — այսքա՜ն դիմազուրկ...Կարո՞ղ էր արդյոք նման վեհագույնԵվ աշխարհացունց մի նյութ ընտրելով — —Իր ողջ պիեսում նա չտալ թեկուզՄի աչքի ընկնող պերսոն, կամ հերոս,Որ իր հանճարով, գիտությամբ, խելքով,Բնավորությամբ շիտակ ու արի —Մի փոքր գոնե բարձրանար այդ հոծԲազմությունների անդեմ նախիրից…\nՀերոսի այս խոսքերից հետո դահլիճում բարձրանում է անասելի աղմուկ: \n— Բայց Տնօրենը կարգի է հրավիրում հանդիսականներին և դիմում է հերոսին սառը, հեգնական տոնով:\n\nԹԱՏՐՈՆԻ ՏՆՕՐԵՆԸ\nՉլինի՞ այդ հենց ինքնե՜րդ եք այդ մեծ,Այդ անզուգական հերոսը, պարո՜ն: \n—\nԴահլիճը թնդում է քրքիջից: \n— Բայց Հերոսը, չկորցնելով իրեն, բացականչում է պաթետիկ ձայնով:\n\nՀԵՐՈՍԸ\nՕ՛, այո՜, այո՜, — հենց ե՜ս եմ, որ կամ…Այդ ի՜նձ է ջնջել մի ձեռք պիեսից —Եվ հեղինակի երկն հերոսականԴարձրել է մի ֆարս՝ անիմաստ ու սին…\nԱմբողջ դահլիճը կրկին թնդում է քրքիջից: \n— Եվ կրկին Տնօրենը կարգի է հրավիրում բոլորին և մի քայլ առաջ գալով ասում է հաստատուն, անայլայլ, անկիրք ձայնով, որի մեջ զգացվում է սակայն խորը, զուսպ, անդրդվելի մի պաթոս:\n\nԹԱՏՐՈՆԻ ՏՆՕՐԵՆԸ\nՀանդիսական այրե՜ր ողջախոհ: \n—Ինչպես տեսնում եք դուք — դահլիճն ամբողջԹնդում է զվարթ քրքիջից…Ակներև է, որ մեր հերոսն անկոչ: \n—Զվարճալի է քիչ...Բայց քրքիջը թողնենք մենք մի կողմԵվ «հերոսին» մեր այս վերամբարձՏանք հասարակ մի հարց: \n—\nԴառնալով Հերոսին:\n\nԴուք որքան էլ այստեղ վերամբարձ,Տասվանկանի չափով, մեր արխայիկՎարպետների հանգով բարբառեցիք վսեմՀերոսների մասին, — սակայն խնդրեմ ասե՜ք.—Այդ ինչպիսի արդյոք հերոսի,Կամ գլխավոր անձի դեր է եղել երկումԱյդ միֆական ձեր դերը, որ մի երկուԱնհատներից բացի — ձեր բացակա լինելըՉի նկատել ոչ ո՜ք: \n— Ասացե՜ք: \n—\nՀերոսը լուռ է:\n\nԱվելո՞րդ եք ուրեմն, — այնպես չէ՞: \n—\nՀերոսը լուռ է: \nԴահլիճում ևս տիրել է մեռելային լռություն:\n\nԱՉՔԵՐԸ ԹԱՐԹՈՂ ՀԱՆԴԻՍԱԿԱՆԸ\nՎա՜յ, ինչ ճիշտ ասեց Տնօրենը մեր...Բայց ի՞նչպես ի՜նքս չէի մտածելԱյդքան հասարակ, տարրական մի բան…\nՆՈԻՅՆ ԿԱՆԱՑԻ ՁԱՅՆԸ\nՍակայն, այնուհանդերձ, նա իսկակա՛ն Հերոսի է նման, կամ գլխավոր անձի...\nՆՈԻՅՆ ԲԱՄԲ ՁԱՅՆԸ\nԹե սիրում եք այդքան դուք նրան —Գնացեք հետն — առանձի՜ն…\nԶվարթ քրքիջ:\n\nԹԱՏՐՈՆԻ ՏՆՕՐԵՆԸ\nՀանգստացե՜ք խնդրեմ: \n— Ուրեմն այսպե՜ս. —Ինչպես տեսնում եք դուք դահլիճն ամբողջ,Մի երկու մարդու բացառությամբ,Համամիտ է, որ առանց ինքնակոչՀերոսների անգամԹատրերգությունը մեր — հիանալի մի երկ է:\nՀարց եմ տալիս ուրեմն. — էլ ո՞ւմ է հարկավոր«Հերոսական» այս երգը...Եվ ասացեք խնդրեմ. — այդ ի՞նչ, այդ ի՞նչՏարօրինակ հերոս է, կամ գլխավոր անձ,Առանց որի պիեսը չի կորցրնում ոչինչ —Եվ շահում է անգամ չափազանց...Պարզ չէ՞ ուրեմն, որ միանգամայնՀնարովի լեգենդ է այդ դերը,Կամ ավելորդ մի բան: \n—Օ, դատեցե՜ք ինքներդ. — եթե մենքՕրինակի համար Շեքսպիրի«Լիր Արքա»-յից հանենքԴերը Արքա Լիրի —Ի՞նչ կմնա արդյոք էլ նրանից...Օ՛, պարզապես ոչի՜նչ: \n— Բայց ինչո՞ւ —Որովհետև այդ երկն իսկապեսԿառուցված է այնպես,Որ պաթետիկ հերոս է պահանջում: \n—Այնտեղ իրոք առանցք է կենտրոնական հերոսը,Որի շուրջն է դառնում գործողությունն ամբողջ, —Սակայն միայն թերո՜ւսըԿարող է պահանջել, որ այսօրՄեր հանճարեղ, մեր մեծ հեղինակի երկում,Որ բազմությանց պաթոսն է քնարերգում —Գործողությունն ամբողջ դառնա միԿենտրոնական անձի, կամ հերոսի շուրջը...Որտեղի՞ց է գալիս այս անուրջը...Օ՛, խեղկատակ մարդի՜կ, ողորմելի՛,Ժամանակի՜ց, դարի՜ց, հեղինակի ոգուցԵտ մնացած այրե՜ր անիմաստ,Որոնց համար դեռևս մեր կյանքը միՀոմերոսյան հեքիաթ է, կամ միայնՀերոսների հանդուգն խաղալիք...Եթե այդ խեղճ մարդիկՀասկանային մի պահ ճշմարտությունն այս մերկ —Էլ կասեի՞ն արդյոք, որ իբր մենքԴուրս ենք նետել մեր մեծ հեղինակի երկիցՄի վիթխարի, մի մեծ, առանձնակի մի դեր, —Եվ ոչ ոք, բացի իրենցիցՉի նկատել խարդախ այս արարմունքը մեր…Օ, ծա՛ղր է սա միայն և անիմաստ մարմանջ...\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈԻՄ\n— Օ, ծա՛ղր է սա միայն և անիմաստ մարմանջ…— Հեղինակի երկում ո՜չ մի նման հերոս,— Կամ գործող անձ չկա: \n— Դո՜ւրս անել, դո՜ւրս: \n—\nՀԵՐՈՍԸ\nՀանկարծ գլխի ընկնելով, որ արդեն պարտվել է:\n\nՕ, ո՜չ, օ, ո՜չ, օ, ո՜չ, հանդիսականնե՜ր,Ես բոլորը դեռ ձեզ չասացի...Այս ամենից բացի...\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Չե՜նք հավատում: \n— Կորե՜ք: \n— Մեզ հերոսներ պետք չե՜ն:\n— Դուք ինքնակոչ հերո՜ս եք: \n— Հեղինակի երկում— Այդպիսի դեր չկա՜: \n— Մենք անասուն հո չե՞նք..,— Շարունակեցե՜ք ներկայացումը...\nՄ՞Ի ՔԱՆԻ ԱՆՎՍՏԱՀ ՁԱՅՆԵՐ\n— Բայց չի՜ լինի այսպես... — նա երկընքից— Հո չի՞ ընկել... — Նրան հեղինա՜կն է ծնել...— Ի՞նչ իրավունք ունեք հեղինակի երկից— Օ, հերոսնե՛ր ամբողջ շպրտել դուրս...\nԱՅԼ ԲԱԶՄԱԹԻՎ ՁԱՅՆԵՐ\nՈր միանգամայն խլացնում են այս անվստահ ձայները:\n\n— Հեղինակի երկում ո՜չ մի՝ նման հերոս— Կամ փքուն անձ չկա... — Դո՜ւրս անել, դո՜ւրս:\n\nՀԵՐՈՍԸ\nԱրդեն կորցրել է հավասարակշռությունը և սկզբում շփոթում է իր խոսելու տասվանկանի չափը:\n\nՏեսնո՞ւմ եք, տեսնո՞ւմ եք, տեսնո՞ւմ եք, տեսնո՞ւմ եք,Որքան անգո՛ւթն է, որքան անգո՛ւթն է մեր Տնօրենը...Նա ի՜նձ, հանճարեղ մեր հեղինակիԳլխավոր անձի՜ս, որին ի՜նքը մերՄեծ հեղինա՛կն է իր պիեսի մեջՏվել հոյակապ, անզուգական դեր,—Տվել է թե՜ սիրտ, թե՜ միտք, թե՜ հոգի,Հանճար մեծագույն, որ էլ ո՜չ ոքիՉի տրված այս մեծ ողբերգության մեջ —Նա դո՜ւրս է նետում ողբերգությունից,Իբրև լաթ անպետք... \nԱռա՜նց զգալուԵվ հասկանալու, որ հեղինակիՀանճարեղագույն ողբերգությունըԱռանց ինձ — ահա դարձել է մի ֆարս…Այնպես չէ՞, արգո հանդիսականնե՜ր,Դարձել է — մի ֆարս...\nԴահլիճում ծիծաղ:\n\nԻսկ դո՜ւք, հարգեիՀանդիսականնե՜ր, — չե՞ք տեսնում միթե,Որ խաբում են ձեզ և ծաղրի հանում, —Դուք ի՞նչպես, ի՞նչպես չեք հասկանում այս..—Օ, ժամանակնե՛... \nԲայց ո՜չ, երևիՁեր իրավունքը դուք չե՜ք հասկանում...Հասկացե՜ք, ելե՜ք, պահանշե՜ք դուք ձերԻրավունքն այսպես արված գետնահար. —Չէ՞ որ դասական մի ողբերգությանՄուտքի համա՜ր եք դուք տոմսեր առել —Եվ ո՜չ թե չնչին մի ֆարսի համար...\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Բավակա՛ն է: \n— Վե՜րջ: \n— Նա թատրոնը մեր— Շփոթում է մի բալագանի հետ...— Դո՜ւրս արեք դրան... \nՁայնից զրկեցե՜ք:\n— Առանց նրան էլ թատրերգությունը— Գործ է հոյակապ... — Շարունակեցե՜ք— Ներկայացումը... — Շարունակեցե՜ք...\nԹԱՏՐՈՆԻ ՏՆՕՐԵՆԸ\nՀանդիսականնե՜ր: \n— Այժմ պարզ է ձեզ,Որ պարոնը այս,Որ հեղինակի գործը հանճարեղՈղբերգություն է երբեմն համարում,Իսկ երբեմն — ֆարս, —Ո՜չ մի կապ չունի մեր հեղինակիԹատրերգության հետ: \n— Ուստի մենք նրանԿարող ենք անել առաջարկ մի լուրջ. —Քանի որ նրան, ավա՛ղ, չաջողվեցԴառնալ մի հսկա, վիթխարի հերոս, —Կարող ենք նրան խորհուրդ տալ միայն,Որ նա իր սիրած ամպլուան փոխե, —Օ՛, մոռանալո՜վ նախապես սակայն,Որ երբեմն ա՜յլ երգ է ներբողել: \n—Մեր բեմի համար հարկավոր է միԸնդմիջումների խեղկատակ — հերոս, —Այսինքն, արգո հանդիսականնե՜ր, —Մի լավ... \nՊյերո՜...\n\n\n\n\n\nՀերոսին:\n\nՈւզում ե՞ք, պարո՜ն: \n—\nԲԱՑԱԿԱՆՉՈՒԹՅՈՒՆՆԵՐ ԴԱՀԼԻՃՈՒՄ\n— Հա՛-հա՛-հա՛... — Իրո՜ք հանճարեղ խորհուրդ...— Այդ իրո՜ք նրա դերն է իսկական...— Ընդմիջումների խեղկատակ — հերո՛ս…— Ե՜վ սքանչելի, և՜... հերոսական...— Այդ դերը նրան իրո՛ք սազում է...— Շարունակեցե՜ք ներկայացումը...\nՀԵՐՈՍԸ\nՏեսնելով, որ այլևս ավելորդ է որևէ փորձ շահելու դահլիճի համակրամքը — բռնում է մազերը և արտասանում համարյա ինքնիրեն:\n\nԻ՞նչ էին ուզում նոքա ինձանից,Եվ ի՞նչ էր, որ ես նոցա չտվի...Օ, դավե՛ր, դավեր, — մո՜ւթ, ստորաքա՜րշ,Մարդկային գծուծ ուղեղում նստած,Փոքրի՛կ, գետնաքա՛րշ գաճաճների պեսԲույն դրած դավեր... \nՕ, բա՛խտ իմ, բա՛խտ իմ...Ախ, թե գտնեի ես հեղինակին,Մի պահ թե գոնե բարձրանար նա իրԱնդրշիրիմյան ահռելի քնիցԵվ տեսնե՛ր իր մեծ ողբերգությունըՖարսի վերածած... \nԵվ տեսնե՛ր իր մեծ,Միակ հերոսի վախճանն այս տխուր, —Տեսներ իր սիրած հերոսին այսպես՝Մենա՛կ, հալածվա՛ծ,Ծաղր ու ծանակի ենթակա դարձած,Դարձած ուրվակա՛ն, գոսնելի ստվե՛ր,Հասած այնպիսի՛ մի եղկ գրության,Որ ի՜նքը անգամ գովաբանում է\nՀավատալ իրեն... \nՕ՛, ողբեգություն...Եվ չէ՞ սա արդյոք մեր ժամահակիՈղբերգությունը միակ արդարև,Որ իր խորությամբ և վսեմությամբԳերազանցում է անգամ Վարպետի,Օ՛, անգամ նրա բոլոր հոյակապՈղբերգությանցը...Օ, դո՜ւ, Էսքիլե՜ս,Եվ դո՜ւ, Սոֆոկլե՜ս աստվածաքանքար,Եվ դո՜ւ, մեր անմահ ողբերգու վերջին, —Վե՜ր ելեք, հառնե՜ք մահվան խավարից,Եվ վար հայեցեք, և տեսե՜ք, ահաՎերջին հերոսի վախճանը ճղճիմ...\nՀերոսի այս մենախոսության ժամանակ դահլիճում տիրում է անասելի աղմուկ, ծիծաղ, բացականչություններ, այնպես որ ոչ ոք չի լսում նրա արտասանած բառերը: \n— Եվ հանկարծ այդ անասելի խառն աղմուկի միջից հնչում է մի պատանեկան հնչուն ձայն:\n\nՄԻ ՊԱՏԱՆԵԿԱԿԱՆ ՀՆՉՈՒՆ ՁԱՅՆ\nԱրգո՜ Տնօրե՜ն, թո՜ւյլ տվեք խնդրեմՄեր ողբերգական հերոսի մասինՄի բալլադ ասեմ: \n—\nԹԱՏՐՈՆԻ ՏՆՕՐԵՆԸ\nԽնդրե՜մ, օ, խնդրե՜մ: \n—\nԲեմ է վազում մի գանգրահեր, պայծառ պատանի: \n—Ամբողջ դահլիճը լսում է և հետաքրքրությամբ սպասում է, թե ինչ պիտի ասի նա:\n\nԳԱՆԳՐԱՀԵՐ ՊԱՏԱՆԻՆ\nԵրգում է:\n\nԼինում է, չի լինումՄի անգո հերոս,Աքիլլես հնում,Հիմա — Պյերո: \n—Պյերո՜,Պյերո՜, —Պյերո՜,—Մի իսկակա՛ն Պյերո:\n\nԵրբ դեռ ՏրովադիԿռիվն էր գնում,—Թղթե սաղավա՜րտ էրՆա գլխին կրում, —Պյերո՜ն,Պյերո՜ն,Պյերո՜ն,—Մեր այսօրվա Պյերո՜ն...\nԻսկ այսօր արդեն,Այդ նո՜ւյն սաղավարտովՆա ավելորդ մա՜րդ է,Ընդմիջումի հերոս, —Պյերո՜ն,Պյերո՜ն,Պյերո՜ն,—Մեր ողբալի՛ Պյերոն...\nԵրիտասարդի երգելու ժամանակ հանդիսականների հետզհետե համարվում են երգի զվարթ ռիթմով, և վերջում համարյա ամբողջ դահլիճում ձայնակցում է նրան. —\nՊյերո՜ն,Պյերո՜ն,Պյերո՜ն,—Մեր ողբալի՛ Պյերոն…\nԹԱՏՐՈՆԻ ՏՆՕՐԵՆԸ\nՀերոսին:\n\nԱնտրակտը վերջացա՜վ: \n—\nԴառնալով բեմի կողմը: \n—\nՎարագույրը բա՜ց: \n—\nՀԵՐՈՍԸ\nԿախվելով վարագույրի եզրերից\nԿա՛ց, կա՛ց, կա՛ց…\nԹԱՏՐՈՆԻ ՏՆՕՐԵՆԸ\nՀաստատ, անհողդողդ: \n—\nՎարագույրը բա՜ց: \n—\nԴահլիճի բուռն ծափահարությունների ներքո բացվում է վարագույրը, և Հերոսը, որ հուսահատորեն կառչել է վարագույրի եզրերից, ընկնում է հատակին: \n— Բեմի վրա, շարժվելով աջից դեպի ձախ, առաջանում է Առաջնորդի բանակը, որ, չնկատելով Հերոսին, ոտնատակ է անում նրան, — և սկսվում է Հանճարեղ Հեղինակի ետմահու թատրերգության վերջին, վճռական արարը: \n—\nՍկսված է. — 1929 ապրիլի 29-ին, Թիֆլիսում.ավարտված է. — 1933 հունիսի 18-ին, Նորքում: \n—\nԱՐՎԵՍՏ ՔԵՐԹՈՒԹՅԱՆ\n1933-1934\nNOSTALGIA\nI\nԵրազում եմ ես լուսավոր մի գետ,Մարմարյա տներ ափերին նրա, —Շրջում են շուրջը չքնաղ աղջիկներ,Իմ կյանքի մասին պատմելով իրար...Դարեր են անցել արդեն, ինչպես գետ,Եվ երգերս պարզ այդ դարերի հետՀասել են մինչև ափերն այդ վսեմ,Գալիք աշխարհի ափերը լուսե: \n—Իմ երազներում հաճա՛խ եմ տեսելԵս, գետն այդ վսեմ և երթը լուսե, —Եվ միշտ, երազում, թե խոհերում պարզ—Թվացել է այդ — ցնորք ու երազ…\n1933. XI. 30\nII\nԻմ ոսկի՛, ոսկի՛ իմ Իրան..«ՉԱՐԵՆՑ-ՆԱՄԵ»\nԱյն ափերում, ուր դու, — օ, տարիներ առաջ, —Թափառելով սիրո երգեր էիր գրումԵվ գուրգուրում, իբրև սերունդների երազԱ՜յն, որ թաղված մնաց քո գրքերում, —Այն ափերում հիմա մի բարբարոս հովիվ,Երազելով քեզ պես կնոջ գգվանք ու սեր —Ունկնդրում է միայն շշուկներին հովի,Եվ, երգերի տեղ քո, երգում անբառ մի շեր…\n1933. IX. 18\nԹումանյանի երգերըԿարդալիս՝ միշտ եսՄիտք եմ անում, թե արդյոքԿարո՞ղ եմ ես էլԼինել այդքա՛ն իմաստունԵրբ լինեմ ծեր…\nԿարողանա՞մ պիտի եսԱրդյոք, ինչպես նա,Այդքան հանգիստ ընդունելԹե՜ անկում, թե՜ մահ. —Շա՛ղ տալ ձեռքով լիառատԵրգեր ու գանձեր,Իմաստությամբ անարատ,Երբ լինեմ ծեր…\nԳիշերային պահերն այս քո, երբ լապտերի նման վառՀուրհուրում է քո մեջ ոգին ստեղծագործ ու պայծառ —Չարժե՞ն արդյոք տառապանքին ու տրտունջին այս անվերջԵվ մարդկային հերյուրանքին՝ անմարելի ու անծայր…\n1934.IV.12\nԿարծում են նոքա, թե մի օր քո երգին նվազում կգա, —Չգիտեն խեղճերը, որ դու նման ես երկրիդ գետերին.Քանի կա լյառն Արագած և քանի աշխարհում դու կաս —Դժվար թե ցամաքեն երբեք ակունքները քո ջինջ երգերի...\n1933 — 1934\nԵթե փակվեն հավիտյան աչքերդ այսօր —Չե՜ս տրտնջա դու մահից, որ տանում է քեզ,Գիտես, որ խեղճ է հավետ, անօգ ու անզորՄահը քո դեմ, քո ոգու՝ անխորտակ ու մեծ: \n—Զի՝ ինչ տվել է կյանքում բնությունը քոԱննինջ ոգուն — դու նրան արվեստով վսեմ,Վեհ քերթությամբ զարդարուն — ե՜տ ես տվել կրկին,Իբրև ցնորք, իբրև երգ՝ անմահ ու լուսեղ…\n1934.IV. 12\nԻնչ ունեցել է ժողովուրդը քոՀնում, անցյալում — լուսավոր ու վեհ,Ինչ ունի այսօր, ինչ ցնորք ու խոհ —Ո՜ղջը հավաքել և քե՜զ է տվել: \n—\nՏվել է, որ դու այդ ամենը այսՕրերին խառնած, խոր հավատքով լի՝Պարզես գալիքի ցնորքին անհաս —Եվ ընդմի՜շտ մնաս մեծ ու սիրելի: \n—\n1933. VIII. 10\nԴու գիտես, որ քո մատյանն այս վերջինՈ՜չ թե օրերի համար ես գրել,Այլ տարիների՜ հեռակա ու ջինջ,Եվ գուցե, անգամ, դարերի նորեկ: \n—\nՔանզի քո դարում ի՜նչ որ կար զգաստ,Ե՜վ հուզումնավոր, և խորունկ, և վեհ, —Դրել ես անմեռ մատյանում քո այս —Եվ ա՜յս է քեզ թափ ու թռիչք տվել: \n—\n1933. VIII. 9\nՄՈՆՈՒՄԵՆՏ\nԵս մոնումենտ կանգնեցի ինձ համար դժվար մի դարում,Երբ կործանվում էր իմ շուրջը այն ամենը, որ բազմաթիվՏարինե՛ր, դարե՛ր էր կանգնել — և անմա՜հ էր թվում աշխարհում:\n\nԻմ մոնումենտն հյուսեցի երգերից ես խոր ու խրթին,Խոհերից, որ բորբ են ու նոր, որ կյա՛նքն են կրում իրենց մեջ, —Որ հորդելով բխեցին իմ դարի բորբոքուն սրտից: \n—\nԾնվեցի ես Ղարսում, սակայն՝ իմ հոգում արևն ԻրանիՀա՛ր հուրհուրաց, իբրև հին, հայրենի կարոտ մի անմար, —Բայց հայրենիքը ոգուս — բովանդակ աշխա՜րհը եղավ: \n—\nXII.I.MCMXXXIV.\nԳԻՐՔ ԻՄԱՑՈՒԹՅԱՆ\nռուբայիներ, դիստիքոսներբեյթեր\n1933 — 1934\nՌՈՒԲԱՅԻՆԵՐ",
    "Այսպես՝ այս ուշ ժամին եկավ և մոտեցավ քո ոգունԻմացության, կշռույթների գիշերային անմահ բուն. —Ախ, դեռ ինչպես ամենատես Իմաստո՜ւնն է այն ասել—Գիշերո ՜վ է ելնում որսի այդ թռչունը իմաստուն:",
    "Ո՛վ իմաստուն, այդ շերեփով չի ՜ դատարկվի այս կաթսան.Քանի՛-քանի՛ իմաստուններ և հանճարներ անսասանԱյդպես՝ միայն հայեցումո՜վ այն ձգտեցին դատարկել, —Եվ ո՜չ միայն հատակն, այլև — մակերե՜սը չտեսան: \n—",
    "Դո ՜ւ ես միայն և միայն դու, ո՛վ պայքարող դու ոգի,Որ հավիտյան հուրհուրալով, ինչպես խարույկ մորմոքի,Վառում ես միշտ ու բորբոքում իղձ ու տենչանք անհագուրդ —Եվ չե ՜ս լինի դու երբեք մութ, որքան էլ մութը չոքի:",
    "Այս խոհերի, այս գրքերի, այս մտքերի աշխարհումԿա մի արև անեզրական, որ չի իջնում ու մարում.Վառվում է նա լույսով անմար և ջեռ պահում մեր ոգինՍտեղծագործ հրով անճառ՝ անգետ չարին ու բարուն: \n—",
    "Մեր քերթությունը՝ մեր դարի ընթացքի հետ միասին՝Առընչվելով մեր տենչերին՝ երգ է ասում մեր մասին.Եվ լինում է երգը այնքա ՜ն բարձրահուն ու բարձրախոհ,Որքան լինի դաշինքն այդ խոր, միաձույլ ու միասիրտ:",
    "Դու Տերյանից սովորեցիր լսել տրտունջը ոգու, —Ա ՜յն, որ մեր մեջ նվում է միշտ, գանգատվում ու մորմոքում.Բայց արդ՝ քո մեջ ծայր է առնում ա ՜յլ մեղեդի մի անվերջ. —Թումանյանի հուրն է անշեջ քո կրակը բորբոքում: \n—",
    "Ա՛խ, շռայլ է լինում ոգին — լոկ մի ՜ անգամ իր կյանքում.Երբ վառվելով, մոխրանալով՝ իր վախճանին է հանգում.Լինում է միշտ դա լույս, անվիշտ և երջանիկ այն ժամին,Երբ իր մահով՝ խինդով, ահով՝ ծնում է աստղ իր հանգույն:",
    "Չի՜ շղթայվի մարդու ոգին ո ՜չ մի կապով արտաքին,Եթե դարի, ժամանակի զրահ ունի իր հագին.Կբարձրանա ու կկանգնի նա հավատով անսասանԵվ կմնա գալիք կյանքում՝ անխորտակ ու ահագին: \n—",
    "Ամեն պոետ՝ գալիս՝ իր հետ մի անտես նետ է բերում,Եվ նետն առած, խոհակալած — որս է անում երգերում.Բայց դառնում է պոետ նա մեծ ոչ թե նետի՜ մեծությամբ,Այլ նշանի՜ ահագնությամբ, որ հանճարներ է սերում: \n—",
    "Եղե՞լ է երբ, որ քո մտքում հուրհուրացող խոհ մի խորԳրի առած՝ լինի այդքա ՜ն ինքնաբավ ու այդքան նո ՜ր. —Ա՛խ, բույր ունեն խոհերը մեր, ունեն կշիռ, ունեն խորք,Բայց գրքերում դառնում են լոկ — ցոլք ու ցնորք հեռավոր: \n—\nԺԱ\nԶգում ես, որ՝ անհուն ու խոր՝ ինչպես մի հանք անսպառ,Բացվում է հար, ահով, դժվար, ու խորանում քո ոգին.Դեռ ի՛նչ գանձեր — անհուն, անծիր — պիտի հանես դու աշխարհ,Եթե անդուլ կյանքիդ վրա անդուռ գիշեր չչոքի: \n—\nԺԲ\nԱռուներով, գետակներով, վտակներով անհամարՀորդում են հար ու կուտակվում քո մեջ խոհեր ու գանձեր.—Այդպես գետե՜րն են գոյանում վտակներից աննշմար,Անհատնելի ու անդադար, անկերպարանք ու անձև: \n—\nԺԳ\nԽոհն անդադրում է կուտակվում, անկշռելի ու անտես.Չի՛ ենթարկվի նա հսկումի, որքան էլ հունը բանտես. —Բայց ինչքա ՜ն էլ հախուռն զգաս դու կուտակումը ոգուդ —Երգերիդ բերքը հնձելիս պետք է դու քեզ կաշկանդես: \n—\nԺԴ\nՆրանք գալիս են միշտ լուռ, պատահաբար ու անձուկ.Եվ ո՛չ մի խոհ չի գալիս, երբ տարաժամ ես կանչում.Սիրուհիներն են այդպես այցի գալիս մեզ հաճախ —Անակընկալ, ինչպես կայծ, որ թռչելով է խանձում: \n—\nԺԵ\nՈ՛վ իմանա, ե՞րբ է մարդ դառնում այսպես իմաստուն.Հասակի՞ց է արդյոք այդ, թե ճանապա՞րհդ է ազդում.Այդպես ցողո՜ւնն է լցվում հատիկներով ոսկեհատ. —Օ՛, հանճարե՛ղ ակընթարթ, դու ընթացք ես — ու ոստում: \n—\nԺԶ\nՀե՛յ, անցյալի երգասաննե՜ր, որքա՞ն եք դուք երազել,Որ մարդկային կյանքը դառնա երգի պարտեզ մի լուսե.Հասնում ենք մենք ահա շքեղ այդ օրերին երազած, —Չե՛նք մոռանում սակայն մենք ձեր գործն ու վաստակը վսեմ:\n\nԺԷ\nԱրևմուտքում, Գուտենբերգի հայրենիքում հարազատ,Խարույկներ են վառում այսօր, այրում գրքեր բյուրհազար.Այսպես՝ նրանք, որ սրբազան արշավանք են քարոզումԸնդդեմ երկրի մեր հոյաշեն — դառնում են հոն ու գազան:\n\nԺԸ\nՈ՛վ երգիչներ մեր մե՛ծ երկրի, եղե՜ք զգաստ ու արթուն.Տրված է ձեզ երգել խինդը և աշխատանքը մարդու.Մե՛ծ Հայնեի հայրենիքից երգի ոգին վտարվեց —Դո՜ւք պիտի արդ բորբոք պահեք քերթությունը զվարթուն: \n—\nԺԹ\nՈ՛վ Արևմուտք, որ դարերով հայրենիքն ես եղել մեծՀանճարների, — դարձել ես արդ խժդժությանց մի կրկես.Բայց տեսնում է հայացքը մեր հրդեհներում այդ ահեղ —Այգաբացեր անեզրական, որ դու կրում ես քո մեջ: \n—",
    "Հորիզոնի վրա կրկին ամպեր են մութ ծանրանում,Մա՜հն է կրկին ոխակալել՝ մռայլ նստած դարանում.Պատրաստվում են անկում կարդալ մեր աշխարհին հոյաշեն —Չե՛ն հասկանում սակայն, որ մեր հաղթանա՜կն է նորանում:\n\nԻԱ\nՎերջին անգամ պատմությունը, մի թռիչքով գեղեցիկ,Մեր ձեռքերով փորձեց մի նոր մարդկային կյանք կառուցի,Կրկի՜ն ահա հավաքվում են, որ արյունով ու հրովԿյանքը հրեն ետ՝ դեպի հին օվկիանոսը սառույցի:\n\nԻԲ\nՉի՛ ընթանում սակայն երբեք պատմությունը դեպի ետ.Ի՜նչ որ կյանքում վեհ է ու լավ — մեր մե՜ջ է արդ ու մեզ հետ.Գազանային ոհմակներով ինչքան էլ գան պիտի լոկԱրագացնեն մա՜հն իրենց սև — ու չքանան առհավետ:\n\nԻԳ\nՄենք քանդեցինք, կործանեցինք աշխարհը հին իր հիմից,Կամքը մարդու ստեղծագործ կուտակեցինք մենք ի մի. —Էլ ի՛նչ պատնեշ կարող է մեզ մեր ընթացքից բաժանել,Երբ մեր ոգին բանտից անել անդարձ հանել ենք հիմի:\n\nԻԴ\nՊատմությունը տվել է մեզ ուսուցիչներ երեք մեծ.Մեկը — դեռ հին կապանքներում միտք ու ընթացք մեզ տվեցՄյուսն եկավ ու կործանեց կապանքները մեզ գերող, —Կերտում է կյանք նրանց հունով Ուսուցիչը մեր երրորդ:\n\n1934.II.IV\nԴԻՍՏԻՔՈՍՆԵՐ\nAuf, ihr, Dichtichen, frisch…GOETHE\nI\nՄա՜րդ, բարձրախոհ դու եղիր, պայքարի՜ր դարիդ առընթեր,Բայց քնքշությունըդ երբե՜ք քեզ առաջնորդ չկարգես: \n—\nII\nՍի՜րտ, քնքշությո՜ւն, սանտիմե՜նտ, — ե՜րգ, և՜ ցնորք, և՜ թախիծ…Ո՞նց ապրեցիր աշխարհում, այս ահեղ դարում դու, Տերյա՛ն: \n—\nIII\nԵրգդ թեթև էր, — ասում ես, — և կյանքդ միայն դժվարին էր.Բայց — հավատա՞նք մենք արդյոք, որ «թեթև էր արվեստդ՝ խնդում»: \n—\nIV\nՆուրբ էր արվեստդ, չքնաղ, — բայց — մեր դարում հարկավոր էրՈ՜չ թե սրտի քնքշություն, այլ — ոգու կորո՜վ ու պայքար: \n—\nV\nԿա Մեծարենց, կա Տերյան, — և բազում ուրիշ պոետներ կան,Բայց — Թումանյա՜նն է անհաս Արարատը մեր նոր քերթության: \n—\nVI\nՄեր պատմության դառնաշունչ, չար ու խորշակ գիշերումՈ՞նց է ծաղկել զվարթուն մեր քերթությունն հնամյա: \n—\nVII\nՎարժ ու հմուտ վարպետներ, ճորտ հանճարներ անանունՎառ և անմար են պահել մեր քերթությունն հավիտյան: \n—\nVIII\nԵրգը այնժա՜մ է միայն քերթողի՜ց իր և դարի՜ց իր անցնում,Երբ առընչվում է կյանքին հուր միջուկով իր անանց: \n—\nIX\nԻնձ զազրելի՜ է ընդմիշտ այդ խղճուկ, գավառացի վիպասանը,Որ տիեզերք է կարծում — իր գավառը խեղճ — և իրե՜ն: \n—\nX\nՈ՜չ ակունքները Դելփյան, ո՛չ կախարդանքը ՊանիՉեն հռչակի քեզ պոետ, եթե խորթ է ոգուդ — առօրյան: \n—\nXI\nԱյգը բացվեց աշխարհում, երբ դու դեռ քերթող էիր լոկ, —Այժմ կեսօր է արդեն — ժա՜մ է դառնաս իմաստուն: \n—\nXII\nՎա՜ղ արթնացիր, սերմնացան, — այս պատվերը հնո՜ւնց քեզ տրված է.Բայց ունե՞ս աչքեր սրատես, որ մթնում հերկերը տեսնես: \n—\nXIII\nԴու այս մեծ այգում բարձրացար. — ունեցի՜ր աչքեր սրատես,Որ աճես այգին առընթեր — և կըդառնաս դու անմահ: \n—\nXIV\n«Փոխելն է կյանքի կարևորը» — բարբառել է մեր մեծ ուսուցիչը.Անսալով խորհուրդին նրա՝ պոետները... հանգերն են փոխում: \n—\nXV\nՈվ միամիտ երգիչներ, որ կարծում էիք, թե դուք եքՍեր կյանքում ուղիներ հարթում — երբ կյանքն էր ձեզ տաշում ու հարթում:\n\nXVI\nՁիրք՝ քեզ Իրա՜նը տվեց, խոսք՝ Նաիրին հնամյա, —Բայց Հոկտեմբե՜րը կոչեց քեզ հանճարեղ բանաստեղծ: \n—\nXVII\nԴո՜ւք դարձրիք ինձ հարուստ, և լցրիք ավյունով հեք ոգին իմ,Կյա՜նք, և դաշինք, և՜ խոհեր, — գործ ու պայքար ընդհանուր:\n\nXVIII\nԻ՜նչ որ գտնես այս գրքում, ի՜նչ մտածմունք ու խորհուրդ —Ողջը հանած համարիր — քո օրերի մատյանից: \n—\nXIX\nՔո հանճարո՜վ բարձրացար դու դարից քո, կյանքից, քեզանի՜ց իսկ. —Ո՞նց քո ոգին չմեռավ — եղկ ու չնչին Վայմարում: \n—\nXX\nԵրբ փոթորիկը պայթեց — ամպրոպից սարսեց Իմաստունը. —Չըմբռնեց, որ քայլ է դա մի — դեպի դաշնությունն իր ուզած:\n\nXXI\nԴեմ ելան իրար մի անգամ — հանճարեղ պոետն ու ռազմիկը. —Ճանաչեց մարդուն, հանճարին — հանճարեղ ռազմիկը միայն: \n—\nXXII\nՀասկացավ ռազմիկը, որ դու — իր կոփած աշխարհի մարգարեն ես.Չըմբռնեց քո ոգին, որ նա — ճանապարհ է հարթում քեզ համար:\n\nXXIII\n«Ո՜չ կա միջուկ առանձին, ո՜չ կեղև — դրանք միասին են». —Դա՞շն էին սակայն իրար հետ — քո կեղևն ու միջուկը, Վարպե՜տ: \n—\nXXIV\nԴու ձգտում էիր դաշնության, երբ անդա՜շն էր շուրջդ կյանքըԱ՜յս է ահա, որ հնում — սիզիֆյան աշխատանք են կոչել: \n—\nXXV\nՄեծ դաշնությունը ոգու — դո՜ւրսը, կյանքո՜ւմ է կոփվում. —Դաշն է ոգիդ աշխարհին — այդ մարտին մասնակից ես եթե:\n\nXXVI\nՍեր, և՜ պայքար, և՜ քնար, — միասի՜ն եք դուք, միասի՜ն եք. —Դղյակներո՜ւմ է ապրում երգը՝ սրից առանձին: \n—\nXXVII\nԿարո՞ղ ես քեզ կոփել այնպես, որ քո մեջ ամփոփես անցյալը,Բայց և լինես ներկայում — նոր, քան նորերը բոլոր: \n—\nXXVIII\nՈ՛վ հանճարներ վիթխարի, — Դա՜նթ, Հոմերո՜ս, Ալեքսա՜նդր, —Ձե՜րն էր արոտն երեկվա, — ձե՜րն է և հունձքը վաղվա: \n—\nXXIX\nՈւզո՞ւմ ես բարձրանալ քո դարից. — ուրեմն ոգով դու պիտիԹե՜ անցյալը զգաս հարազատ — և թե նոր լինես ներկայո՜ւմ: \n—\nXXX\nՖավն, ու նիմփեր, ու սրինգ, — երգ և տավիղ քաղցրաձայն...Մի՞թե աղբյուրդ չունե՞ր — տիղմ ու թախիծ, Ապողո՜ն: \n—\nXXXI\nԴափնիս ու Քլոյա... \nՀիմա մեզ համար մեռած մի լեգենդ էՍերն ու մորմոքը ձեր ջինջ, — էլ ինչո՞ւ է ձեր վեպը հուզում:\n\nXXXII\nՈնց իմանար Հոմերոսը, որ կործանվի երբ Տրովադան —Քեզ է ավար մնալու ողջը, «թշվառ Թերսիդես»: \n—\nXXXIII\nԴու արձագանքն ես լսում այսօրվա մարտերում խոսքերի այն.Որ Թերսիդեսն է ասել զորքերի առաջ դեռ հնում: \n—\nXXXIV\nՈչ Աքիլլեսը մարմար, ոչ լուսե Պատրոկլը, ոչ Ուլիսը, —«Բութ» Թերսիդեսն էր անմահ քո հերոսը միակ, Հոմերոս: \n—\nXXXV\nԱ՛խ, արթնանում է հաճախ ձևը — մեռած համարվող. —Կյա՜նք, քո ծիլերը հաճախ — հին կերպարանք են հագնում: \n—\nXXXVI\nԴուք սավառնում էիք վեր, կյանքը՝ տավիղ անվանում, —Բայց — ձեր կյանքում և երգում կա՞ր դաշնության արդյոք հետք:\n\nXXXVII\nՈ՜վ կամենում է, որ իր ծնունդից սկսվի այս կյանքը —Թող իմանա՛, որ իր հետ — այն կմեռնի հավիտյան: \n—\nXXXVIII\nՄի՜շտ էլ կենտրոն է եղել մարդը կյանքում — և կարծել է,Որ — իր ներկա՜ն է տալիս միտք ու իմաստ անցյալին:\n\nXXXIX\nԼա՜վ իմացիր, որ եթե դու ուզում ես մի օր չտևել —Քեզ լոկ օղա՜կ համարիր, — և ո՜չ թե սկիզբ կամ վախճան: \n—\nXL\nՇա՜տ էր հարուստ խոհերով, հույզերով ու հրով իմ դարը. —Կույրն ու հիմարը միայն կարող էր մնալ ընչազուրկ: \n—\nXLI\nՔո ժամանակը ուներ խոհ — ամենի՜ց ավելի, —Բավ էր կապվել նրա հետ, որ դառնայիր իմաստուն: \n—\nXLII\nՇա՛տ գաղտնիքներ բացվեցին, որ երեկ դեռ մթին հանելուկ էր,Տաղտկալի՞ դարձավ արդյոք կյանքը. — ո՜չ, խորացավ ավելի: \n—\nXLIII\nԽոր ու խրթին խնդիրներ, որ երկնում էին հանճարները—Պարզ ու հատու լուծվեցին — բիրտ ու անհաշտ պայքարով: \n—\nXLIV\nԱ ՜յն, որ մտքով ձգտեցիք դուք հասկանալ ու հայել, —Մենք պայքարո ՜վ լուծեցինք — և տիրացանք աշխարհին: \n—\nXLV\nԴու կարո՞ղ էիր ըմբռնել, որ հարցը «էության և ձևի» —Հարց է հողի ու հացի — և լուծվում է անհաշտ պայքարով: \n—\nXLVI\nԴարը մեզ մուրհակ է տալիս, — թայց այդ փակ մուրհակի հատուցումըՍերունդնե՜րն են ճշտում ապագա — և շատե՛րն են սնանկ հռչակվում:\n\n1934. IV. 16 — 18\nԲԵՅԹԵՐ",
    "Ո ՜վ երգասան, կյանքդ եթե երգ ու գինի էր, —Քանի՞ մարդու կյանք քո դարում — վերքի սինի էր: \n—",
    "Դու ասացիր՝ հող կդառնան շահ ու նոքար, Հաֆի՛զ, —Ինչո՞ւ էլ դու կին սիրեցիք, ռանգ ու ռուքար, Հաֆի ՜զ: \n—",
    "Կյանքի իմաստը գինու մեջ ու ջանի մեջ դու փնտրեցիր, —Բայց, ո՜վ Խայամ, կինն ու գինին քյուլհանի մե՞ջ դու փնտրեցիր: \n—",
    "Ոսկեզօծել է բազում շահերի քո շահիրական ջանքը, Ֆիրդուսի,Բայց չեղա՛վ մի շահ, որ ոսկեզօծեր քո անօգնական կյանքը, Ֆիրդուսի՜: \n—",
    "Շահնշահերի արշավանքների գովասանքը բորբՉսկեզօծեց ո ՜չ քո մահը խեղճ, ո ՜չ քո կյանքը որբ:",
    "Խոսքդ եղավ զառ ու զառբաբ, Սայա ՜թ-Նովա, —Բայց չունեցա՛ր յար ու շարբաթ, Սայա՜թ-Նովա: \n—",
    "Ոսկե բառեր, անգին քարեր, լալ ու գոհար շարել ես դու. —Քեզ միայն քո յարն է վառել, — քանի՛ յարեր վառել ես դու: \n—",
    "Ո՞ր շահն ունի այդքան ոսկի ու անգին քար, Սայա՜թ-Նովա, —Չի՜ ունեցել քեզ պես շռայլ խալխը՝ նոքար, Սայա՜թ-Նովա: \n—\n1934. IV., 16 — 18\nՏԱՂԵՐ ԵՎ ԽՈՐՀՈԻՐԴՆԵՐ\nՏԱՂ ՍԻՐՈ\nՁՈՆՎԱԾ ԱՊԱԳԱՅԻ ՊԱՐՄԱՆԻՆԵՐԻՆ",
    "Յուրաքանչյուր անգամ, երբ գարունը բացվում էԵվ նոր կյանք է մտնում նոր մի սերունդ —Արեգակը թվում է ծնծղա և երկիրը բուրում էԱնկրկնելի բույրով բոլոր պարմանի սրտերում: \n—\nՅուրաքանչյուր անգամ և ամենա՜յն ուրույնությամբ,Յուրաքանչյուր անգամ տարբեր ու առանձին,Յուրաքանչյուր անգամ անհո՛ւն մի թարմությամբ,Եվ յուրաքանչյուր անգամ — անծի՛ր...\nՈ՛վ դու, որ առաջին անգամ իբրև քե՜զ ընծայածԵվ միայն քե ՜զ համար սահմանած մի բարիք —Ընդունելու ես կույսի խոստումնալից հայացքըՔո օրերի դժնյա ճանապարհին, —\nՈր իբր տոթ ողկույզ՝ ճմլելու ես շրթերըԵվ գգվանքները դեռ դաշն քո ընկերուհու —Ահավասի՜կ երգում եմ ես մեղսական քո սերը,Իբրև հավերժական խորհուրդ...",
    "Մեզ բոլորիս համար սահմանված է վերուստՄի քնքշաբույր գարուն անվերադարձ,Երբ յուրաքանչյուր վայրկյանը և՜ գյուտ է, և՜ կորուստ,Ե՜վ դաշտ է արևանիստ, և՜ խավարով հղի մի անտառ: \n—\nԵվ դո՜ւ, որ մտնելու ես արևային քո դաշտը՝Քաղելու վարդեր ու մանուշակներ —Փա՛ռք քեզ, եթե լինես քո օրերի հետ դաշնԵվ օրերիդ հանդեպ երկաթյա քղանցք չհագնես...\nԵթե երիտասարդ լինես ո՜չ միայն սրտով քո,Ո՜չ միայն մարմնով և ոգու անգիտությամբ,Այլև յուրաքանչյուր քայլափոխիդ քո հետքովԺամանա՛կը քայլե և ողջունե քո երթը՝ խնդությամբ: \n—\nՈրովհետև որքան էլ գարունըդ հուրհուրաԵվ դափնիներ ցանե ճանապարհիդ անցած —Պարտավոր ես, ո՛վ երիտասարդ, դու ինքդ նրանՈսկեզօծել սիրով անագորույն և ընթացքով պայծառ...",
    "Ուրեմն քայլի՜ր թեթևաքայլ քո դաշտով գարնանայինԵվ թո՜ղ գարունը քայլե քո հետքերով,Եվ անվախ դու, ո՛վ երիտասարդ, ապագային նայիր՝Վայելելով պտուղը ռոշնական քո առաջին սիրո:\n\nԵվ վայելելով պտուղը ռոշնական քո առաջին սիրո՝Կարո՞ղ ես չզգալ դու, որ հետզհետեՀանձնվում է քեզ կյանքը — և դուՊարտավոր ես քո հաղթ ուսերից այն գետին չնետել: \n—\nՈրովհետև կամո՜ւրջ է քո սերը, և ո՜չ երբեք եզերք,Եվ վարդերը սիրույդ մարգագետնի խոստումներ են ունայն —Եթե սերը հողե ընկերուհուդ չդառնա ցոլքը սեգԱյն վիթխարի ու վսեմ ադամանդի, որ տալիս է մեզ կյանք…»\n1933. II. 24\nՏԱՂ ԵԿՎՈՐՆԵՐԻՆ ՈՂՋՈՒՆԵԼՈՒ ՀԱՄԱՐ\nՈղջո՛ւյն ձեզ, ողջո՛ւյն ձեզ, ո՛վ անծանոթներ,Որ գալիս եք անվերջ ու անվերջ մտնելու այս հին դարպասներից,Գալիս եք միշտ ու հավիտյան և բերում եք ձեզ հետՊարգևներ անհուն ու անհատնում և, ո՛վ գիտե, թե ի՛նչ բերքեր անտեսնելի...\nՅուրաքանչյուր վայրկյան մտնում եք մեր տունը,Մեր հինավուրց պարտեզը, որ դեռ բազմաթիվԱնբեր ճյուղքեր ունի, և ուր խնդությունըՉի իջնում, իբրև ցող, կամ երկնային բարիք, բոլորի ճակատին: \n—\nԱյս հինավուրց պարտեզը դեռ խառն է ու խռիվԵվ անգամ ծառը գիտությանՊահանջում է ջանք ու խոնջենք, որ ճյուղքերը ծռիԵվ մատուցե պտուղներ վայելքի և ոստեր իմաստության: \n—\nԵվ խոնջենքից անքուն, և տքնությունից բացիԱրյամբ ու դժնությամբ է, որ յուրաքանչյուր ճյուղքըՀառնում է խավարից և նայում լուսաբացին՝Ընծայելով կաթիլ առ կաթիլ իր դառնագին հաճույքը: \n—\nԵվ որքա՛ն դեռ, որքա՛ն դեռ ջանքեր են հարկավոր,Եվ որքա՛ն տքնություն ու անկարելի խոյանք,Որ պարտեզի յուրաքանչյուր բուռ հողը դառնա արգասավորԵվ երջանիկ դառնա մեր կյանքը...\nՔայլերով երկաթյա և անդրդվելի եկե՜ք ուրեմն, ո՛վ դուք,Նե՜րս խուժեք գնդերով խուռներամ այս հին դարպասներից,Եվ թող ձեր երթը հսկի ապագայի Ղովտը,Որ երբե՜ք դուք ետ չնայեք՝ ձեր լեռան կեսին հասնելիս...\nՈր անխախտ ու հաստատ ընթանաք այս ուղին անծայրածիր,Այս ճանապարհը՝ ձեզ ի վերուստ սահմանած, —Որ այնքա՛ն հոգնությամբ ճաշակած ձեր հանապազօրյա հացըՈւնայնության սաղմով չդառնանա...\n1933. II. 25\nԵՐԿՐՈՐԴ ՏԱՂ ԵԿՎՈՐՆԵՐԻ ՀԱՄԱՐ\nԴուք գալիս եք աստղերի նման և ցորյանների նման.Ալիքների նման անեզր օվկիանի,Գալիս եք ճաշակելու ունայնություն ու մահ,Ե՜վ տրտմություն, և՜ վիշտ, և ոգու դառնություն աներջանիկ: \n—\nԲայց գալիս եք դուք ընձեռելու այստեղ,Իբրև բախտ անմահական և բեղմնավոր բարիք—Ա՜յն, որ չունի ցորյանը, և չունեն աստղերը —Ստեղծելու հմա՜յքը հոյակապ ի վերուստ մեզ տրված այս ճանապարհի…\nԹեև գալիս եք դուք ալիքների նման և աստղերիՁեր ճանապարհի՜ն, ձեր կոչումի՜ն, ձեր ընթացքի՜ն անգետ —\nԲայց լինելու է ձեր երթը այս դժնի ու լուրթ ափերինԱրևներից, աստղերի՜ց ավելի ուրույն ու բարձրականթեղ...\n1933. II. 25\nՏԱՂ ՁՈՆՎԱԾ ԽԻԶԱԽ ՃԱՆԱՊԱՐՀՈՐԴԻՆ\nԱհավասիկ հագած ուղևորի զգեստ,Եվ ձեռքիդ ցուպ առած, և ուսիդ մախաղ —Դու գնում ես դեպի հեռուները վսեմ,Եվ կորովի է ոգիդ, և դեմքդ հանգիստ է, և հայացքդ՝ կապույտ ու խաղաղ: \n—\nԹե ի՛նչ մաքառումի, կամ ի՛նչ չտեսնըվածՀեքիաթային ու բարձր մեծագործությանՃանապարհ ես ընտրել, — մեզ կպատմես միայնՎերադարձիդ, եթե վերադառնաս և ոտքդ չդիպչի փորձության: \n—\nԵթե վերադառնաս — հայացքներում քո լուրթԴու կբերես անհո՛ւն հորիզոններ,Անհայտ հեռուների օվկիաններ կապույտ,Եվ գետերի ընթացք, և լեռների շղթա, և հողմերի պտույտ՝ բեղմնավոր ու զորեղ...\nՔո ոտքերի վրա դու կբերես հետքերՈ՜վ գիտե, ինչպիսի՛ արահետների,Ուր չի կոխել երբեք ուղևորի ոտքը,Ուր թերևս դու տեսել ես արևը՝ գիշերի մեջ՝ շռայլ ու անհատնելի...\nԵվ քո լեզվի վրա, ճաշակելիքի,Դու կբերես, ո՛վ գիտե, ինչպիսի՛ քաղցրություններ…Ի՛նչ հյութերով արդյոք դու կլինես լիքը,Եվ որպիսի՛ թույներ կընդունես…\nՔո ռունգներում անմահ բույրե՛ր դու կբերես,Որ թերևս և ո՜չ մի մահկանացուԴեռ չի շնչել կյանքում, որ թերևսԿենսատու են, կամ, գուցե, մահացու: \n—\nԵվ քո ուղևորի արթուն ականջներումԴու կբերես ձայնե՛ր գերերկրային,Անապատի ձայներ ու անտառների, ձայներ, որ թաքնվում են ու կանչում են հեռուն,Ե՜վ սողունի ձայներ, և կրիայի...\nԱյս երգս քե՜զ եմ ձոնում, ո՛վ ճանապարհորդ,Ո՛վ անհայտ հորիզոնների զննիչ, —Ընթացի՜ր, գնա՛ քո ուղին, և լինի թող այն քարքարոտ,Անվհատ թո՜ղ լինի ոգիդ և կարոտդ թո՜ղ լինի աննինջ: \n—\nՀազար քարավանի բեռներից ավելիՀարուստ կլինի ոգիդ վերադառնալիս,Իբրև բարիք՝ կբերես բաղձանք անբավելի,Կպարգևես նրանց, որ ցանկացան քեզ մահ և կորուստ դառնագին…\nԻսկ եթե ընկնես ճանապարհիդ և չվերադառնաս, —Օ՛, մեռնելուց առաջ, վերջի՜ն ժամին,Քո ռունգների՜ց, քո սրտի՜ց, քո հետքերի՛ց հառնած՝Քեզ կողջունեն օրերդ — և՜ անցյալդ, և՜ ներկադ, և՜ գալիքդ միանգամից…\nԵվ կոպերիդ ներքո շռայլությամբ վերջինԱրևը իր բույրը կվառե,Իսկ ժամանակը, որպես հավերժական երգիչ —Կշշնջա անմահական բառեր…\n1933. II. 27\nՏԱՂ ՀԻՎԱՆԴՆԵՐԻ ՀԱՄԱՐ\nԵթե հիվանդ ես դու և տկար է ոգիդ,Եթե հոգնությունն է երգում քո երակներում —Այս երգս քեզ չի՛ ամոքի,Քանզի ապրողների՜ն է միայն երգը բարիք բերում: \n—\nԲայց դու կարող ես լինել անեզրությա՜մբ տկար,Եվ տխրությունը, որ բարիք է բարձրագույն և ծնվում է ոգու կարոտից —Կարող է ծանր լինել քո ուսերի համարԵվ դժնի տենդ դառնալ, իբրև մշուշ իջնել, և աչքերդ գրկել փարոսից…\nԵթե տխրությամբ ես տկար և ոգու անեզրությամբ,Եթե հիվանդ ես դու երգի կարոտով —Ես քեզ ապաքինում և օգնություն կտամ,Եվ դու ոտքի՜ կելնես, և կողջունես այս երգս քո վիշտը փարատող: \n—\nԱպա կընկնես ինձ հետ ուղի աղետավոր,Եվ քեզ հետ միասին, ո՛վ կարոտի եղբա՛յր,Մենք կընթանանք անխոնջ դեպի կարոտ մի նոր,Եվ դժնությունը մեր մեզ կթվա չեղյալ…\nԲեղմնավո՛ր է այսօր մեր մարգագետինը,Մեր հրկիզված արոտը որքա՛ն արգասավոր, —Ո՞ւմ համար է այսօր, որ հորիզոնը մթին է,Ո՞ւմ համար է արեգակը դժնի, ո՞ւմ աստղն է այսօր գիսավոր…\nՆրանք շրջում են այսօր հիվանդ ու անբուժելի,Եվ մաքառումը նրանց ընդդեմ մահվան —Մաքառում է արդե՜ն մահացող, ի վերուստ շինված ուժերի.Օ՛, մահու պարտված հիվանդնե՜ր, մեր օրերի գրքում ձեզ համար միայն մա՜հ է գրված...\nԴուք դժվար եք մեռնում. և ձեզ համար այն ո՛վ է,Ո՞ր գուսանը թշվառ ու մահատիպ,Որ ունայն նվագների ավյունովՊիտի կյանք սրսկե ձեր ցամաք երակները, և ձեր մեռյալ սրտերը-հուսո հատիկ...\nԴուք դժվար եք մեռնում, մաքառումով, ահով,Եվ օրերի այս բուռն օվկիանում,Եթե հնար լինի — սուզվողների նման չէի՞ք արդյոք,Մեր սրտերից կախվի, որ մեզ էլ՝ ձեզ հետ միասին՝ քաշեիք անդունդը...\nԲայց ձեզ համար ունենք մենք ձեռքերում մեր պիրկՕ՛, դանակ պողպատյա, և ո՜չ երգի հարված, —Օ՛, անսացե՜ք ուրեմն այս կարոտի երգիս,Ոգինե՜ր ըմբոստ ու կարող, վաղվա հրով վառված…\nՁե՜զ եմ ձոնում այս երգս, ո՛վ դուք, որ այսօրվաՄեր խնդության, մեր երգի, մեր փառքի արշալույսին,Գալիք այգաբացի կարոտի տակ կորված՝Ընթանում եք երգիս հետ միասին, —\nԵվ թեկուզ լինում եք դուք երբեմն ծանրաբեռնվածԿարոտով, որ նման է հիվանդության, —Այս տողերով, վսեմ այս դեղով կազդուրված՝Դիմեցե՜ք դեպի անհայտ հեռուները — և հեռուները ձեզ անմահությո՛ւն կտան…\n1933. II. 28\nՏԱՂ՝ ՁՈՆՎԱԾ ԳՐՔԵՐԻՆ\nՕ՛, գրքերի աշխարհը — տիեզերք է անեզր: \n—\nԱրևների նման բազմապիսի,Ե՜վ աստղերի նման, և շողերի —Ես սիրում եմ գրքերը, որ աշխարհի մասինԲարբառում են անձուկ ու մտերիմ:\nՏարփանքով, ինչպես պատանին,Որ սիրում է իր լույս ընկերուհուն փարվել—Ես սիրում եմ գրքերը թե՜ նոր, թե՜ հին,Թե արվեստով գրված, թե՜ անարվեստ:\nԲայց և կամքով անշեղ, ինչպես ղեկավարը,Ինչպես ա՜յրն է հասուն ձգտում սիրած գործին, —Ես սիրում եմ գրքերի աշխարհը,Իմ խոհերի վսեմ այրուձին: \n—\nՆրանք շա՛տ են ու բազմապիսի, տարբեր ու գունագեղ,Ծնված զանազան դարերում ու երկրներում,Յուրաքանչյուրը բերում է մի առանձի՜ն պարգև,Յուրաքանչյո՜ւրն իր մեջ մի աշխարհ է կրում: \n—Մեր կյանքի երկար ճանապարհինՀանդիպում են նրանք հետզհետե,Եվ դառնում են ընկեր ու մտերիմ,Կամ մնում են անցած տարիների ետևը:\nՈւղեկից են դառնում մինչև ի մահՄի քանիսը միայն անդավաճան հավետ, —Եվ այնպիսի գրքեր կան, որ չարքերի նմանՀալածում են մեզ մինչև վե՜րջ:\nԳրքեր կան, որ կյանքում մի ակընթա՜րթ միայնՄեզ ժպտալով՝ անցնում են ու կորչում,Բայց նրանցից մնում է մեր սրտերում մի բան,Որ տարինե՛ր ենք մենք անրջում:\nԳրքեր կան, որ խոժոռ են ու խստադեմ,Ինչպես ուսուցիչը, կամ առաջնորդը, —Եվ այնպիսի՜ գրքեր ես գիտեմ,Որ համրերի նման անհաղո՜րդ են:\nԱղջիկների նման սեթևեթԿան կարկաչուն գրքեր, որ հանդիպում են մեզ,Հրապուրում, գերում — և մոռացվում հավետ…\n\n\n\n\n\nՕ՛, գրքերի աշխարհը — տիեզերք է անեզր: \n—\nՆրանք շա՛տ են ու բազմապիսի,Յուրաքանչյուրն իր մեջ մի աշխարհ է ուրույն,Եվ պատմում են նրանք մեզ աշխարհի մասինԽոսքերով անկրկնելի և անագորույն: \n—Կան անզգեստ գրքեր, կան պճնազարդՖոլիանտներ, որոնք սնամեջ են, ինչպեսԱսորական արքա Բալթասարը,Որ պճնում էր իրեն պչրուհու պե՜ս:\nԵվ անարվեստ գրքեր կան, որ բնության նմանԽառնիխուռն են թվում, խառնիճաղանջ,Բայց գերում են, կապում մինչև ի մահ,Եթե անխոնջ ոգով ու տքնությամբ ջանասԽորասուզվել, բանալ գաղտնիքները նոցա,Նոցա ներքին դաշնությունն հասկանալ, —Այդ գրքերը խոհի ամրոցներ են գոցած,Եվ կբացվեն քո դեմ, եթե լինես անահ: \n—Գրքեր կան, որ դրսից նման են հոյաշենԴղյակների, սակայն ներս ես մտնում դու երբ —Գաղջ՝ շնչում է դեմքիդ ամայության փոշինԵվ սեղմում է կոկորդդ մի մեռյալ ձե՜ռք:\nԱնտառների նման գրքեր կան թանձր ու մութ,Կան օվկիանի՛ նման անհուն գրքեր,Կան զեփյուռի նման, նման քամո՛ւ,Կան, որ գգվում են մեզ, ինչպես ձեռքեր: \n—Ե՜վ սրինգի ձայնով, և՜ շեփորի,Ե՜վ որոտի ձայնով կան գրքեր,Եվ կան անձա՜յն գրքեր, որ լռինՍրսկում են մեր սիրտը եղերական կրքեր...\nՕ՛, գրքերի աշխարհը — տիեզերք է անեզր: \n—\nԵս սիրում եմ նրանց բազմախորհուրդԱյս ինքնությունը դաշն, անկրկնելի,Նրանց միջև եղած տարբերությունն այս խոր, —Եվ բոլո՜րն, են նրանք ինձ սիրելի:\nԱրեգակի բոլո՜ր երանգների նման,Տիեզերքի նման բազմալեզու —Ես սիրում եմ նրանց երփներանգԱյս հուրերը կիզունԵվ բնության բոլո՜ր ձայների,Եվ մարդկային կյանքի բուրմունքների բոլորԱյս ճառագո՜ւմն եմ ես սիրում վերին...Այս բո՜ւյրը մշտահոլով:\nԵվ այս ամենը՝ մեծ մի դաշնություն կազմած,Կազմած ուրույն մի կյանք, մի ինքնամփոփ աշխարհ —Մեր տների փայտյա դարակներում բազմած՝Ապրում են լո՛ւռ կյանքով և կենդանի են հար:\nԵս սիրում եմ նրանց լաբիրինթոսն այս լուռ,Երանգնեոի՛, գույնի՛ շռայլությունն այս մեծ,Ինձ սիրելի է միշտ-բազմազեղումն այս խոր...\nՕ՛ , գրքերի աշխարհը — տիեզերք է անեզր: \n—\n1933. VI. 2\nՏԱՂ՝ ՏՈՆՎԱԾ ՄԱՆՐԱՆԿԱՐԻՉՆԵՐԻՆ\nԱյս մատյանները հին, մագաղաթյա,Այս հաստակող գրքերը՝ ձեռքով գրված, —Որքա՛ն, որքա՛ն մեջքեր՝ ցավից կորվածԵվ որպիսի՛ կորով ու երկաթյաՀամբերություն ու կամք են նոցա ծնել…Օ՛ հանճարեղ ճորտե՜ր, որ չեք քնելԳիշերներով երկար, ու կապարե, ու կույր,Ինչպես դարերը ձեր, ինչպես անլուրՏքնությունը ձեր խեղճ ու սրբազան…Օ՛, բարբարոս բերքի հազարամյա՜կ դաժան,Անարշալույս խավար ու տքնություն,Եվ անպտուղ մտքի խռովք անդավաճան,Եվ կեղեքող ոգու հանճարեղ թո՜ւյն...\nԱհավասիկ նստած են կորաքամակ՝Արծաթյա մորուքներով և աչքերով բորբոք,Եվ գրում են ոգու ստրկության համարՄագաղաթյա գրքեր…\tօ՛, անթափանց ցնորք,Կույր դարերի ծնած, օ՛, զառանցանք հտպիտ —Ոգու աղքատության ու տաժանքի գնովՕ՛, անտենչանք վատնում ստեղծագործ մտքի...Այսպես նստած դարեր՝ ոսկեղենիկ գրչով ճորտությո՜ւնն են իրենց ոսկեզօծել, —Ինչպես նստեր այսօր մի հանճարեղ աղջիկԵվ գիշերվա խավարը ասեղնագործեր...Անկարելի սիրով, տքնությունով անլուր,Հաճախ անխոցելի ճարտարությամբ.Մանրակրկիտ, ինչպես հանելուկ,Հրաշալի, ինչպես հարությանԶարմանալի լեգենդը — զարդարել են էջերըԳրերով թռչնազարդ ու ծաղկապատկեր, —Եվ դարձել է մռայլ միջնադարյան գիշերը նրանց աչքին ցնորք մի լուսակերտ:\nԵվ տանջանքով իրենց ստեղծագործ ոգուԿատարելով հրաշքը այս սնամեջ —Ճաշակել են նոքա բերկրությունը թաքուն,Որ տալիս է խոնջենքը խոհերին մե՜ր: \n—Եվ վերացած ոգու հիացմունքով անհո՜ւն այն,Բավարարված այդ խուլ երջանկությամբ —Թաքցրել են նոքա իրենց նվաստ անունըՀավատալով հոգու անմահության...Օ՛, միամիտ ճորտե՛ր, թեկուզ և հանճարեղ. —Ահավասիկ ձեր հին ճարտարությամբ տարվածՄենք փորձում ենք ձեր հին անունները ճարելՄատյաններում այս հին՝ ձեր ձեռքերով գրված:\nՉե՜նք հավատում մենք ձեր հոգու անմահության,Բայց գիտենք՝ գրքերն այս մագաղաթյա,Որ գրել եք մի օր դուք խոնարհ տքնությամբ —Դարձել են ձեզ համար — մահո՜ւ պատյան: \n—Այս մատյանները հին, այս սնամեջԴամբարանները, որ ձեր հանճարեղ ձեռքովԶարդարել եք մի օր դուք արվեստով անմեռՄիջնադարյան մռայլ կամարների ներքո...\n1933. I. 28\nՏԱՂ՝ ՁՈՆՎԱԾ ԲՆՈԻԹՅԱՆԸ\nՕ՛, Բնությո՜ւն, օ՛, Մա՜յր, —\nՄշտահոլով, մշտագո և մշտատև, —Դո՜ւ, որ փոխվում ես հար,Բայց մնում ես և կաս բազմաձև, —\nՕ՛, Բնությո՜ւն, օ՛, Մա՜յր: \n—\nԱհա՜ աստղերը քո և երկինքներդ ահա՛,Ահա՜ ընթացքը քո մշտահոլով, —Եվ արեգակդ ահա՜, և հորիզոնդ ահա՜,Ե՛վ օվկիաններդ լուրթ, և՜ լեռներդ լազուր, և՜ գետերդ բոլոր:\n\nՕ՛, Բնությո՜ւն, օ՛, Մա՜յր: \n—\nԵվ ուժերդ ահա՜ կենսապարար՝Ինքնաբուխ, մշտնջենական և հարափոփոխ,—Եվ ոգին իմ ահա՜, որ տիրաբարԴեպի քե՜զ է ձգտում ողողված լույսերիդ տարափով:\n\nՕ՛, Բնությո՜ւն, օ՛, Մա՜յր: \n—\nԽուժի՜ր, տեղա՜ իմ մեջ, սուզվի՜ր իմ մեջ բոլորՔո աստղերով, ծովերով և երկինքներով,Քո ընթացքով անկանգ ու մշտահոլով,Քո ուժերով՝ թե՜ կյանք, թե՜ խնդություն բերող: \n—\nՕ՛, Բնությո՜ւն, օ՛, Մա՜յր: \n—\nԲայց չես սիրում դու մեզ, չես մերձենում դու, երբՄենք հայեցող ոգո՜վ ենք ձգտում հասնել Քո ընթացքի՜ն, քո վազքի՜ն, քո վեհությանը պերճ,Քո խորհուրդին՝ բազմաշխարհ և բազմաստեղծ: \n—\nՕ՛, Բնությո՜ւն, օ՛, Մա՜յր: \n—\nԴու դաժան ես ու բարի, դու հեզ ես և անողոք,Դու սիրում ես շարժումը, զորությունը, ուժը, —Ունայնությամբ ես լցնում ու հողովԴու հայեցող սրտերը, որ խեղճ են և քնքուշ են: \n—\nՕ՛, Բնությո՜ւն, օ՛, Մա՜յր: \n—\nԵվ առաջին անգամ դու չե՞ս տվել արդյոքՔո արևից, քո սրտից մի բեկոր: \n—Այն զարմանալի ճարտար և հանճարեղ մարդուն,Որը ո՜չ թե սրտի մորմոքով,Այլ ձեռքերով կոպիտ վերցըրել է քարըԵվ զարկել է մի ուրիշ քարի —Եվ արևի դստերը իր խրճիթն է տարել,Որ գիշերի գրկում ոսկեվորիկ պարի…\nՕ՛ , Բնությո՜ւն, օ՛, Մա՜յր: \n—\nԵվ չե՞ս տվել արդյոք դու ծովերիդ անեզրությունըԵվ բարիքները նրանց խորքերի, —Այն ըմբոստին, այն խիզախ ճանապարհորդին,Որ ծառերի դալար ճյուղքերիցՀյուսել է մի առավոտ ուռկանն իր առաջինԵվ նետելով խորքը ծովերի —Բռնել է ծովային մի ոսկեծամ աղջիկԵվ իր խուզը տարել, իբրև գերի...\nՕ՛, Բնությո՜ւն, օ՛, Մա՜յր: \n—\nԵվ այսպես — սիրել ես դու խիզախների՜ն միայն,Եվ մայրական անեզր համբերությամբ —Քո գաղտնիքները, գանձերը, քո ուժերը նրանՀանձնել ես ստեղծարար մի գերության...\nՕ՛, Բնությո՜ւն, օ՛, Մա՜յր: \n—\nԲայց մարդը, տիրանալով քիչ-քիչ անեզրական գանձիդԱյն շինել է շղթա ու կապանք,Կեղեքելու համար ուրիշների անծիր,Տվնջական, հանապազօրյա աշխատանքը. —Եվ նրանք, որ եղել են դաժան ու ամեհի,Որ ճորտերից շորթել են քո բարիքներն անհուն —Շղթայել են ոգին բնապաշտ և մատնել են մահիՊղծելով և նզովելով քո անունը…\nՕ՛, Բնությո՜ւն, օ՛, Մա՜յր: \n—\nԵվ հանճարին մարդու, նրա ստեղծարարԵվ անսահման կարող ձեռքերին,Բաղձանքներին նրա և ըղձերին վարար,Եվ նրա հանդուգն կրքերին —Կապանքներ են դրել նրանք բազմապիսի,Օրենքներ՝ ահով սահմանած —Պատնեշներ են կանգնել արևներիդ լույսին,Որպեսզի սիրտը քո մեզ չբանաս...\nՕ՛, Բնությո՜ւն, օ՛, Մա՜յր: \n—\nԲայց այժմ վիթխարի և զորավոր ուժերՊատերազմի ելած այդ բերդերի դեմ —Դարձնում են նրանց պատնեշները փոշի՝Հանուն հացի, լույսի, աշխատանքի վսեմ, —Եվ պատերազմը այդ դժնի ու անողոք,Այդ մարտնչումն՝ ընդդեմ շահագործող մարդու —Չէ՞ արդյոք արշավանք դեպի լուսաողողՔո գիրկը զվարթուն —\nՕ՛, Բնությո՜ ւն, օ՛, Մա՜յր: \n—\nՊայքարների դժնի ճանապարհովԲազմություններ ահա բազմահազար,Որ դարերով գրկիդ ու գգվանքիդ կարոտՀնձել են, բայց չեն ճաշակել բերքերդ սրբազան,Դեպի քե՛զ են գալիս, դեպի անեզրականԵրկինքնե՜րդ բազմաշխարհ ու բազմաստեղ,Իբրև տե՛ր են գալիս, իբրև տիրակա՛լ,Գալիս են, որ աստղերիդ և ընթացքի՛դ անգամԻրենց ստեղծարար հանճարը պատվաստեն, —\nՕ՛, Բնությո՜ւն, օ՛, Մա՜յր: \n—\nԸնդունի՜ր ուրեմն նվաճողներիդ երթը,Իբրև արգանդդ հին բեղմնավորող բարիք, —Ընդունի՜ր որդիներիդ հաղթանակի երգը,Որ հնչում է ընդերքից աշխարհի. —Ընդունի՜ր նաև այս երգը գորովական,Որ քո չնչին հյուլեն մի գիշեր աստղալիցՄատուցեց քեզ սիրով ու որդիաբար՝Ողջունելով խորհուրդդ աստղային...\nՕ՛, Բնությո՜ւն, օ՛, Մա՜յր: \n—\n1933. II. 27\nՏԱՂ՝ ՁՈՆՎԱԾ ՄԵՌՅԱԼՆԵՐԻՆ\nՏխրությամբ ու դառնապատիր ցավո՜վ ենք ձեզ դնում ճանապարհ,Ո՛վ անդարձ հեռացողներ, ո՛վ մեռյալներ,Դո՜ւք, որ չեք վերադառնալու այլևս և մնալու եք հարՏիեզերքի զարկին անհաղորդ, և չեք ճաշակելու բույրեր, և չեք լսելու ձայներ...\nԴուք գնում եք մոխրանալու և դառնալու տարերք,Խառնըվելու հողին ու ջրին, —Էլ ի՞նչ ասեմ ես ձեզ, — անիմաստ են բառերը,Գուցե ա՜յն միայն, որ վախճանվելը վիճակված է, ավա՛ղ, յուրաքանչյուրի՜ս...\nԲայց եթե միևնույնն է վախճանը բոլորիս գերեզմանից անգին,Եթե նո՜ւյնն է մեր բախտը հեռանալուց հետո, —Ապա տարբեր է հուշը, հիշատակը, այն զրույցը անգին,Որ մնում է սրտերում մարդկանց և լցնում է սրտերը կարոտով...\nԲայց ի՞նչն է, ի՞նչն է արդյոք, որ մոխիրից հետոԼուսազարդ ու շքեղ վե՛ր է հառնում,Լցնում է օրերն ապագա անմարելի բույրովԵվ դառնում է երգ ու զրույց, և հիշատակ է դառնում...\nԱ՛խ, մոխրանում են օրե՜րը, մոխրանում են աստղե՛րը, արևնե՛րն ենԿապույտ երկնքներում հանգչում հավերժաբար և մոխրանում, —Մոխրանում է գարո՜ւնը, մոխրանում են կանաչ տերևնե՜րը,Մոխրանում են ծիլե՜րը չծլած, և վարդե՜րը վառման, և ծաղիկնե՜րն անգամ տխրանուն...\nԲայց չի մոխրանում հիշատակը... \nՀիշատակը արդյոք լույսերի՞ց է,Լույսերի՞ց է արդյո՛ք նա սերում, թե հուրերից անշեջ. —Հիշատակը սերում է գործերից. — հիշատակը մշուշ է,Որ բարձրանում է եփվող ջրերից, բայց մնում է ինքը — անմեռ:\n\nՀիշատակը ձեր անցած օրերի արձագանքն է ու ցոլքը, ո՜վ հեռացողներ,Նա ծլում է հաճախ ձեր անցած ճանապարհի փոշոտ եզրերին,Ելնելով ձեր շոգ կեսօրին՝ նա իջնում է հետո, ինչպես ցողը,Բայց ուրի՛շ վարդերի վրա, իբրև պարգև վերին...\nԵլնելով ձեզանից, ձեր սրտից, ձեր խոհերից անդուլ,Ելնելով արյունի՜ց անգամ ձեր և ձեր շնչից վերջին —Հիշատ՜ակը ձեզ չի պատկանում, ինչպես որ տողերն իմ հանդուգնՕ՛, ինձ չեն պատկանում, թեև ելնում են ահա իմ գրչից…\nԱյդպես էլ շողն է արևի ու ցոլքը մեռած աստղերի. —Հասնում է լույսը նրանց մեզ, բայց վաղո՛ւց մոխրացած են նրանք: \n—Մոռացությո՜ւն ուրեմն բոլո՜ր մեռյալներին,Եվ փա՛ռք նրանց ընդմիշտ ու հավիտյան, որ թողել են կյանքում հիշատակի կրակ…\n1933. II. 27\nՅՈԹԸ ԽՈՐՀՈՒՐԴ ՔԱՂԱՔ ԿԱՌՈՒՑՈՂՆԵՐԻՆ\nՈ՛վ դուք, որ գալու եք վաղը կառուցելու այստեղ,Այս անապատում ամայի բազմաժխոր քաղաք. —Ահավասի՜կ գրում է ձեզ համար մի անհայտ բանաստեղծՅոթը խորհուրդ, որ շինեք ձեր կառուցման շաղախ:\nԱռաջինը. — ո՛ւր էլ որ կամենաք, թեկուզ անապատում,Շինել ձեր նոր քաղաքը — չմոռանա՜ք երբեք,Որ այդտեղ, այդ անապատում անգամ, ավազներում նրա անհատնումԵրբեմն կանգնել են ու խորտակվել բազմաթիվ քաղաքներ ու բերդեր:\nՔանզի, — և չմոռանա՜ք դուք այս, ո՜վ ապագայի որմնադիրնե՜ր, —\nԱշխարհի մեկ ծայրից մինչև մյուսը, արեգակի ներքո՝Չկա և ո՜չ մի թիզ հող, որ բազմիցս անգամ մեր նախնիներըՉլինեն հերկած ու կործանած իրենց ստեղծարար ձեռքով:\nՈւրեմն, ո՛վ առաջնորդնե՜ր, սկսեցե՜ք փորելՁեր ցանկացած վայրում երեք թիզ հող —Մինչև հանդիպի ձեր քլունգը մի դագաղի քարեԵվ դուք հանեք այն խավարից՝ ձեր ձեռքերով կերտող:\nԲայց հողի խորշերից այն հանելուց առաջԲարձրացրե՜ք նախ դուք քարե կափարիչըԵվ տքնեցեք գտնել, թե հանգչելուց առաջԻ՜նչ ուղղությամբ են նրա կոպերն իջել:\n\nԵվ ապա այդ նո՜ւյն ուղղությամբ չափեք հարյուր կանգունԵվ հիմնեցե՛ք այդտեղ քաղաքի աշտարակը,Եվ գամեցե՜ք ապա աշտարակի գլխինՁեր ժամացույցը կարմիր,Որ նրա զարկերին ունկնդիր՝Սերունդները նշեն գալիքումԻրենց աշխատանքի և խոնջենքի ժամը: \n—\nԵվ բարձրացե՜ք ապա այդ աշտարակի կատարըԵվ նայեցե՜ք դուք նախ դեպի հարավ,Ապա դեպի հյուսիս, և՜ արևմուտք, և՜ արևելք,Որ որոշեք սահմանը քաղաքի ու նրաՊարիսպների խոյանքը դեպի վերև:\n\nԵվ յոթերորդ խորհուրդը, որ տալիս եմ ես ձեզ. —Կառուցելուց առաջ ձեր քաղաքը՝Այրեցե՜ք մագաղաթյա մարմինը ննջեցյալիԵվ մոխիրը նրա հազարամյաԽառնեցե՜ք ձեր ապագա պարիսպների քարին: \n—Եվ դագաղը նրա մարմարիոնյա,Որպեսզի տարածվի համբավն ամենուրեք —Ապագայի բոլո՜ր եկվորներին ի տես՝Քաղաքի ոսկեքանդակ դռների մոտ դրեք: \n—\nՔանզի մեռյալների մոխի՜րն է ամենապինդ կիրը,Ամենապինդ շաղախը և առհավատչյան, —Եվ նրանո՜վ է դառնում երկիրը — երկիր,Եվ ժողովուրդը — ժողովուրդ, և գալիքը — գալիք՝ անհողդողդ ու անճառ…\n1933. II. 16\nՈԻՂԵՐՁ ՄԵՐ ՀԱՆՃԱՐԵՂ ՎԱՐՊԵՏՆԵՐԻՆ\nՍիրելի Միքայել Մազմանյանին",
    "Մեր վարպետները հնուց տուֆ են սիրել ու մարմար,Շունչ ներշնչող են եղել կարծր քարին ու հողին. —Մեր վարպետները հնուց երգ են սիրել ու պայքար,Մահ են բերել անքանքար, բութ ու տխմար տիրողին. —Ես խոնարհում եմ գլուխս հանճարի առջև ձեր անճառ,Ո՛վ վարպետներ, որ տվիք — ձև, կերպարանք մեր հողին: \n—",
    "Քաղաքներ էիք կառուցում, կամուրջներ, բերդեր ու տներ,Հոյակապ շենքեր, որ դրին հանճարեղ կնիքն իրենց վառՈղջ ճարտար արվեստի վրա՝ Մասիսից մինչև Միջագետք,Մեր երկրից մինչև Արևմուտք՝ սնելով գոթականն անմար...Ձեր ձիրքով թողիք աշխարհում դուք անանց և անջինջ մի հետք,Եվ մնացիք հավիտյան քերթության վարպետներ անմահ...",
    "Աշխարհի ծայրերում բոլոր մենք գտնում ենք հիմա բեկորներ,Որ տաշած կողերի վրա աստղաձև խաղեր են կրում. —Այդ՝ կորած անուններն են ձեր, ո՛վ անանուն վարպետներ,Որ կերտել եք լուռ ու անցել — և ձեր շունչը թողել դարերում.Չի հաջողվում մեզ թեկուզ ձեր անունները գտնել,Բայց գիտենք, որ ապրել եք դուք — գետնաքարշ, խարխուլ խուղերում:",
    "Ունեիք դուք չափ ու կշիռ, ունեիք ձիրք անհեղլի,Որ նյութին տալիս էր վսեմ կերպարանք ու ձև խորըզգա.Թո՜ղ ձեզանից ուսանեմ ես այսօր գաղտնիքը գեղի,Որ արվեստս լինի դաշնավոր, ինչպես ձեր հմտությունն հսկա.Ո՜ւժ ներշնչեք իմ երգին, որ ընթացքը իր չշեղի,Որ ժառանգորդը դառնամ հանճարեղ արվեստի ձեր ոսկյա:",
    "Ուզում եմ աշակերտ լինել ձեզ և տիրել արվեստին ձեր անհուն,Որ տողերս լինեն մեջտեղից ձեր ոսկյա օրենքով հատած,Որ հանգերըս լինեն հարդարած ձեր արդար, անխաբ թեզանով,Եվ ձեր նուրբ քարերի նման՝ բառերս լինեն սրբատաշ.Թող ձեր հին շենքերի նման գործերս մնան անանուն,Բայց լինեն դարի արևով և երկրի եղյամով պատած...",
    "Մի՞թե իմ մեջ է այսօր արթնացել հանճարը ձեր սեգ.Ե՞ս եմ շառավիղն արդյոք ձեր, ո՛վ հանճարներ մեր մեռած.Թո՜ղ հուրհուրա իմ գրքում ձեր ոգու ցոլքը լուսե,Թո՜ ղ երգերում իմ այսօր, խոսքերում իմ — ձեր ջանքը եռա՜: \n—Ո՛վ մեր մեռած վարպետներ, իմ թախանձանքը լսե՜ք. —Ձեր անմահ կնիքը դրե՜ք — իմ անմար երգերի վրա...\n1934. VI. 6\nՅՈԹԸ ԽՈՐՀՈԻՐԴ ԳԱԼԻՔԻ ՍԵՐՄՆԱՑԱՆՆԵՐԻՆ\nՈ՛վ գալիքի սերմնացաննե՜ր, որ լիաբուռՆետելու եք ձեր սերմը մեր ձեռքերով հերկածԱյս դաշտերում, բերրի այս հերկերում՝Մեր քրտինքով, երգով ու արյունով ներկած, —Ո՛վ, որ գալու եք զվարթ ու թեթևաքայլ,Արևի և ոգու ծնծղաներով ձեր լուրթ, —Ահավասիկ գրում եմ, որպես հեռու եղբայր,Ձեր ընթացքի համար յոթը խորհուրդ: \n—\nԵվ առաջին խորհուրդս, որ հղում եմ կարմիրՄեր օրերից այս բորբ ու գալիքնաբեր. —Անդրանիկ բուռը ձեր անեզրական սերմիՄեր դաշտերի վրա իբրև ցնո՛րք թափեք:\n\nՓռե՛ք իբրև բարիք, որ անհատնում է,Մեր երկրի թռչուններին ու հովերին, —Թող անսահման լինի նրանց խնդությունը,Անսահման էր ինչպես տառապանքը մեր հին:\n\nԴեպի Հյուսի՜ս հղեք ձեր շնորհը երկրորդ,Դեպի տափաստաններն ընդարձակ,Ուր բռընկած Կարմիր Ուրագանը մի օրԱյս հերձեցյալ երկրում և ամենուրԳարնան անձրև՛ դարձավ: \n—\nԻսկ երրորդ բուռը ձեր անհատնելի սերմիԴեպի լյառը Մասիս սերմանեցե՜ք, —Թող թանձրացյալ թռչի, իբրև ցնորք ջերմին,Դեպի կուրծքը նրա ձյունածեծ: \n—\nԱպա մի բուռ ցորյան կամ ցնորք,Ձեր խոհերի նման լուսափայլ ու ազնիվ —Սերմանեցե՜ք դեպի այս հին ավանը Նորք,Որ այնտեղ նո՛ր երգի մի նո՛ր բողբոջ հասնի:\nՀինգերորդ բուռը ձեր անհատնելի գանձիՍերմանեցեք ոդո՜ւն մեր ի նվեր,Որ օրերում հեռու երկնեց այս երգն անծիր,Այս երազանքը վեհ:\n\nԻսկ վեցերորդ ձեր բուռը, ո՜վ սերմնացաննե՜ր,Հղեցե՜ք անցյալի՛ ոսկորներին, —Եվ կլսեք հանկարծ հառաչանքի ձայներՄեր երկրի բոլո՜ր խորքերից: \n—\nԵվ նո՜ր ապա, այս վեց հղումներից հետո,Լցրե՜ք դուք բուռը ձեր և, յոթերորդ անգամ —Ձեր ապագա հունձքի անե՛զըր կարոտովՍերմանեցե՜ք ձեր հերկը անեզրական...\n1933.II.11\nՅՈԹԸ ԽՈՐՀՈՒՐԴ ԳԱԼԻՔԻ ԵՐԳԱՍԱՆՆԵՐԻՆ\nԲազում ուղիներով ու հերկերով անցած,Եվ ճաշակած արդեն իմաստությանԴառնապատիր պտուղը, — ահա տալիս եմ այսԽորհուրդները ես ձեզ, ո՛վ մեր վաղվա անհասԵրգասաններ փառքի ու վեհության: \n—\nԱհավասիկ, ո՛վ դուք, իմ առաջինԽորհուրդը, որ գալիս է կյանքից ու դարերից. —Չմոռանա՜ք երբեք, երբ հյուսելու լինեք ձեր երգը շառաչուն,Որ երգը երկրի՜ց է աճում, և ո՜չ թե ձայներից կամ բառերից:\nԵրկրորդ խորհուրդը, որ տալիս եմ ձեզ ահա,Օ՛, անհողդո՜ղդ պահեք իբրև պատգամ. —Երգը — ընթացք է ու հուն, և՜ տեգ է, և՜ ոգու ադամանդյա վահան:\n\nԵ՜վ բարիք է, և՜ շնորհ անանձնապատկան: \n—\nԵրրո՛րդ խորհուրդը ձեզ, ո՛վ գալիքի.Երգասաններ. — դարե՜րն են ձեզ հետևում. —Թեկուզ դարն է ծնում և երկիրն է տալիս երգին շունչ ու ոգի —Բայց երգը երկրից ու դարից մի՜շտ երկար է տևում:\n\nՈւրեմն, ո՜վ գալիքի երգասաննե՜ր,Որքան էլ վեհ լինի ձեր ներկան —Չմոռանա՜ք, որ դուք պիտի սերմեր ցանեք,Որ լինեն դարից ձեր — երկար:\n\nԵվ իմացե՜ք ուրեմն, որ ո՜չ մի աշխատանքՏքնաջան չէ այնքան, որքան ոգու հերկը. —Ի սկզբանն էր բանը, և բանն էր ճիգ ու ջանք,Եվ ջանքին առընթեր էր — երգը:\n\nՈւրեմն, ո՛վ գալիքի երգասաննե՜ր,Ձեր ոգու տեգերով զրահավորված՝Տքնեցե՜ք տքնաջան ու հնչյուններ ցանեք՝Հերկելով հերկերն անցյալի՝ հանուն գալիք օրվա: \n—\nԵվ ասում եմ ահա — ձե՜զ, որ պիտի երգեք՝Կարդալով մատյանն այս խորախորհուրդ. —Խորհուրդ չի ընդունում ապագայի երգը, —Եվ ա՜յս է իմ խորհուրդը յոթերորդ...\n1933. II. 16\nԶԱՆԱԶԱՆ ԲԱՆԱՍՏԵՂԾՈԻԹՅՈՒՆՆԵՐ ԵՎ ԹԱՐԳՄԱՆՈԻԹՅՈԻՆՆԵՐ\nՊԱՏԳԱՄ\nՆոր լույս ծագեց աշխարհին.Ո՞վ այդ արևը բերեց: \n—\nԱհա ոսկյա մի արև՝Ճառագումով իր հրե՝Այգաբացի պուրպուրեՆժույգների վրա հեց՝Նոր աշխարհին ու մարդունՀղում է լույս զվարթուն:\nՆոր աշխարհին ու մարդունՈ՛վ բերեց լույսն այս արթուն,Օ՛, ո՞ւմ ձեռքով վառվեց, ո՞ւմՀրակարմիր, հրավարս.Ադամանդյա լույսը այս: \n—\nԿքած կյանքի բեռի տակ,Խոր գերության ընդերքում,Իմաստության մի գետակՀիմարության համերգում —Քանի՛ տարի, քանի՛ դարՎկայեցիր անհերքում…Ափերին այն խավարչտինՈւր հայրենիքն էր մեր հին, —Չկա՞ր արդյոք գետ մի հորդ,Որ գերության անհաղորդ՝Լուրթ՝ հոսելով դարից դար՝Մթության մեջ այն համառԱյս այգաբացն էր կրում,Հո՛ւր այգաբացն այս հեռու՝Հնուց պահած իր ջրումՕ՛, ըղձակա՜ն այս հեռուն...Կքած կյանքի բեռի տակ՝Ոգի՛ անկոր, հո՛ւր գետակ...\nԱհա վառվում է մեր նորՀաղթանակի լույսը բորբ.Լվանում է նա հիմաՎառվող ոգին մեր անմահ,Չքնաղ արև՜ն այդ արի,Վառված հրով աշխարհի...Չկա՛ ուրիշ արև է՜լ.Նա՜ է միայն, որ դարերԱնմար՝ պիտի արևե՜...\nԼույսով վառված սակայն այդ՝Նժարներից հիմա մենքՀիմարությամբ չթափենքԻմաստությունն այն արար. —Մեր անցյալի խորամիտԷ՜ջն այն արդար ու ռամիկ՝Մեծահանճար ու վարար…\n1933. V. 9\nՄԵՐ ԼԵԶՈԻՆ\nՄեր լեզուն ճկուն է ու բարբարոս,Առնական է, կոպիտ, բայց միևնույն պահինՊայծառ է նա, որպես մշտաբորբոք փարոս,Վառված հրով անշեջ դարերում հին: \n—\nԵվ վարպետներ, խոնարհ ու հանճարեղ,Հղկել են այն դարեր, որպես մարմար,Եվ փայլել է նա մերթ, ինչպես բյուրեղ,Մերթ կոպտացել, ինչպես լեռնային քար:\n\nԲայց միշտ պահել է նա իր կենդանի ոգին, —Եվ եթե մենք այսօր կոտրատում ենք այն մերթ —Այդ նրանից է, որ ուզում ենք մեր նոր խոհերի վրա ժանգ չչոքի: \n—\nԱյդ նրանից է, որ մեր այսօրվա ոգունԱյլևս չի կարող լինել պատյանՈ՜չ Տերյանի բարբառը նվագուն,Ո՜չ Նարեկի մրմունջը մագաղաթյա: \n—\nԵվ ո՜չ անգամ Լոռու պայծառ երգիչԹուման յանի բարբառը գեղջկական, —Բայց նա կգա — լեզուն այս երկաթյա բերքիԵվ խոհերի այս խո՛ր ու երկրակամ…\n1933. I. 28\nԱՆՎԵՐՆԱԳԻՐ\nԵս սիրում եմ նրանց, յուրաքանչյուր անգամԵրբ թերթում եմ էջերը բազմապիսի.Մեկը լալիս է ջերմ, կամ աղերսում անկամ,Մեկը նզո՜վք նետում մեր ավերիչ եսին: \n—\nԱ՛խ, տողերում նրանց յուրաքանչյուրԻնձ համար կյանք կա, կամ — կա մահվան սերմ. —Ա՛խ, միևնույն թափով դեպի մահ է մղումԵվ դեպի կյանք — մյուսը՝ կարոտով ջերմ...\n1933, I. 27\nԱՆՎԵՐՆԱԳԻՐ\nՆրանք գալիս են անտես ու աննշմար,Ինչպես արյունն է հոսում երակներում,Բերում են մեզ բոլորիս թե՜ կյանք, թե՜ մահ,Նետում են բախտը մեր անեզրական հեռուն: \n—\nԵվ ի՞նչն է սահմանում նրանց ղեկավար,Եվ ի՞նչն է նրանց բեղմնավորում —Հավետ անհայտ է մեզ, ինչպես սրտի համարԱրյան ընթացքը, որ ամոքում է բերում: \n—\n1933, I. 27\nՀ.Թ.\nԵս կարդում եմ նրան ու ասում. —Այս հմո՜ւտ, հանճարեղ ԼոռեցինՀոմերի, Գյոթեի հետ մի օր՝ հավասար՝ նստել է քեֆի,Եվ թաս է բռնել նրանց հետ, մեծարանք տվել ու առել,Ինչպես իր պապերն են արել իրար հետ խնջույքի նստելիս: \n—\n1933. IV. 15\nՀ.Թ.\nՆա մեծ էր հողո՜վ, արյունո՜վ: \n— Արմատնե՛ր ուներ նա հողում:\nԻր երգերը — գեղջուկ նաիրցու քրտինքո՜վ էր նա ողողում:\nՀանճարեղ երգերում նրա — իր երկրի արևն էր շողում: \n—Նա մեծ էր հողո՜վ, արյունո՜վ: \n— Արմատնե՛ր ուներ նա հողում: \n—\n1933, IV.17\nՀ.Թ.\nՆա մեծ էր ավելի, քան եղավ: \n— Երկընքի նման ընդարձակ,Օվկիանի նման՝ իր ոգին ընդգրկել էր կյանքը անեզր: \n—Եվ ոգու ափերին նստած՝ նա նայում էր հայացքով պայծառ —Եվ որսում էր երգեր ու խոհեր, և տեսնում էր չքնա՛ղ երազներ…\n1933. IV.15\nԱ. Մ.\nՆաիրյան արև՛ն էր քո մեջ՝ լենինյան հրով ճառագած,Կործանվող մեր երկրի համար դու եղար փրկության առագաստ: \n—Դու տվիր ընթացք և ուղի մեզ մինչև դարերն հեռակա, —Նաիրյան արև՛ն էր քո մեջ լենինյան հրով ճառագած: \n—\n1933. IV.16\nՎ. Մ.\nՆա սիրում էր մեռնող քաղաքների տենդըԵվ պատկերներ զարհուր և հռնդուն երգեր: \n—Նա — պայքարող մարտի՞կ: \n— Դա լեգե՜նդ է,Որ մռայլ մահով նա հավիտյան հերքեց:\n\n1930. III. 14\nԱ. Մ.\nԵ՜լ, բարձրացի՜ր դագաղից և կրկի՜ն երևա աշխարհին:\nԱներեր, բրոնզյա քո ձեռքով կրկի՜ն մեր ընթացքը վարիր:\nԴու կոչված էիր լինելու ղեկավար երկրի ու դարի. —Քեզ տրված էր ոսկյա՛ մի բեկոր լենինյան վսե՛մ հանճարից: \n—\n1933. IV.15\nՄ. Մ.\nԱրյուն է եղել աշխարհում: \n— Եղել է եղեռն ու կռիվ:\nԼեռնացել են ուժեր վիթխարի՝ ամեհի ելած իրար դեմ:\nԱշխարհից հեռու մի գյուղում, եղեգնյա մի սրինգ կտրած,Արև՛ է երգել ու գարուն այս հիվանդ, հանճարեղ պատանին: \n—\n1929. X. Լենինգրադ\nԽԱՉԱՏՈԻՐ ԱԲՈՎՅԱՆԻ ԱՐՁԱՆԻՆ\n(Երևան, Աբովյան հրապարակ)\nՔո պատվանդանը փոքր է չափազանց: \n—Բայց մե՞ծ էր արդյոք հերկը հայրենի,Որի բարգավաճ գալիքին ընծաԴու հանճարը քո և կյանքը բերիր: \n—\n1933. V. 30\nԳՅՈԹԵԻՑ\nԲարեկա՜մ, անխախտ հասկացի՜ր դու սա. —Դարում, ուր Ոգին ու Միտքն են հորդում —Լոկ առաջնորդվել կարող է Մուսան,Բայց ինքը արդեն չի ՜ առաջնորդում: \n—\n1932. X\nՊԱՏԱՍԽԱՆ ԳՅՈԹԵԻՆ\nՕ՛, Ոլիմպացի՛, այս աշխարհում երբՉեն լինի Ոգու տերեր ա ճորտեր —Կհնձե կրկի՜ն բազմաբեղուն բերք,Եվ կրկի՜ն, կրկի՜ն ուղիներում մերԵրգի դիցուհի՛ն մեզ կառաջնորդե: \n—\n1933. IV. 14.\nԱԿՐՈՍՏԻՔՈՍ\nԱրեգա՜կ, օվկիան զորության,Րոպե առ րոպեՓայփայի ՜ր, տո ՜ւր զորությունԷակին այս, թո ՜ղ բորբ տրոփեՆրա սիրտը դեռ մաքուր ու թույլ.Իմաստուն ու բարի ՜ դու. —Կյա ՜նք, լո՜ւյս, աճում ու բարիք: \n—\nՉհերկած դաշտերում աշխարհի,Արեգա՜կ, դեռ ինչքա՛ն չարիք,Րաբբի՜ դու, ուսուցիչ բարի.Էությամբ քո լցվի՜ր նրա մեջ.Նվիրի՜ր քո կորովն անշեջ—Ցոլքդ թող երբե՜ք չմարի:\n\n1933. IV. 18\nԱԿՐՈՍՏԻՔՈՍ\nԱրևի նման բոցվում է,Րոպե առ րոպե բացվում էՓոքրի՜կ իմ, սիրո՜ւն իմ մանկիկը.Էությամբ ամբողջ նա հո՛ւր է,Նա չքնա՛ղ է, քնքո՛ւշ է, մաքո՛ւր է.Իմ մանկիկը փա՛յլ է, փրփո՛ւր է.Կա՞ արդյոք նրա պես անգինը…\nՉարե՜նց, քո գովքը զո՜ւր է.Արեգակը, որ բարձրանում է —Րոպե առ րոպե սնում է,Է՛յ, նայի՜ր, — նրա պես հարյուրը…Ներբողի՜ր քո երգով նրա հուրը,Ցրելով մտքիդ մրուրը…\n1933. V. 8\nԱԿՐՈՍՏԻՔՈՍ\nԱրևի նման փայլո՛ւմ է,Րոպե առ րոպե քայլո՛ւմ էՓոքրի՜կ իմ, քնքո՜ւշ իմ մանկիկը,Էվոլյան քնա՛ր է նրա ձայնը.Նա անբի՛ծ է, ինչպես վաղորդայնը.Իմ մանկիկը լուսատու իմ ջա՜հն է.Կա՞ արդյոք նրա պես անգինը…\nՉե՛ս գտնի նրա պես մի հուրը.Արևի նման նա կիզո՛ւմ է.Րոպե առ րոպե մեծանո՛ւմ է...Է՛յ, նայի՜ր, նա արդեն խոսո՛ւմ է...Նայես ի՞նչ է նրա անունը.Ցանկացողը կգտնի, թե ուզում է: \n—\n1933. V. 8\nԱՆՎԵՐՆԱԳԻՐ\nՉկա՛ քեզ պես սիրուն մանկիկ, —Ասում եմ քեզ, իմ դո՜ւստր անգին.Բայց վաղը, երբ դու մեծանաս,Աշխուժ վազես, փողոց գնաս, —Գալու ես ինձ ասես, անգի՜ն.— Դուրսը ինձ պես այնքա՛ն մանկիկ…\n1933. IV. 19.\nN. N.\nԴու մեր մեջ ամենից կրտսերն ես, —Եվ մոխիրի վրա մեր անցյալիՈւռճանում է քո մեջ ապագայի սերմը՝Մեր դպրության գալիքը պանծալի: \n—\n1933. IV. 18.\nՄԱԿԱԳՐՈԻԹՅՈԻՆ\nՄԻ ԳՐՔԻ ՎՐԱ\nԵրգերդ աղբյուր են զուլալ՝Մեր երկրի սրտից բխած:\nԴո՜ւ, մեր երկրի՜ պես շռայլ,Մեր երկրի՜ պես հորդառատ ու բաց:\n\nԿարդալով քո գիրքը անհուն՝Հավատում եմ Գալիքին մեր վեհ: \n—Օ, որքա՛ն է սիրտը վեհանում,Որ նման երգեր է տվել:\nՊայծա՜ռ է մեր երկրի գալիքը,Օ՛, բերրի հերկերի գուսան: \n—Թող հավե՜տ ապրի այս ծաղիկըՄեր դաշտերում բուսած: \n—\n1933. III. 18\nHEINRICH HEINE\nԵս սիրում եմ քեզ, Հա՜յնրիխ Հա՜յնե,Դու մոտիկ ես ինձ չափազանց,Երգերիդ միջից քո ձայնըՀնչում է ինձ հա՜ր հարազատ:\n\nԴու մոտիկ ես ինձ, Հայնրի՜խ Հայնե՜,Թմբկահար, մարտիկ ու պոետ:\nԵրբ բացվեց հոգուս վաղորդայնը —Սիրեցի նվագները քո ես:\n\nՍիրեցի երգերիդ քնքշությունը,Երազներդ չքնաղ ու նրբին,Տխրադեմ, դու մտար իմ տունը՝Ոսկելար քնարը ձեռքիդ:\n\nԲայց հետո, երբ մի քիչ մեծացա ես —Սիրեցի թմբուկըդ հնչեղ,Սիրեցի շեփորող քո ձայնը,Որ գիտե պայքարի կոչել:\n\nԻսկ ապա, երբ ճամփիս ծաղիկներըՓոխվեցին փշերի ու խոցի —Սիրեցի երկմիտ շշուկներդԵվ հեգնանքդ, որ նման է բոցի:\n\nԻնչպես դու, — ես է՜լ աշխարհում այսԱպրում եմ դարում հողմաշունիԵվ երգերս խնդուն, ես խրում եմՀնի սիրտը, ինչպես մի դաշույն:\n\nԻնչպես դու — ես է՛լ մտքերով իմԱպրում եմ գալիքում դեռ չեկած,Եվ գնում եմ առաջ երգերո՜վ իմ՝Դեռ գլուխս ներքև չթեքած:\n\nԲայց ուղում իմ, որով ընթանում եմ —Երջանիկ եմ ավելի, քան դու,Օ, իմ դա՜րն է այսօր, որ տանում էԻնձ դեպի խոյանք մի անդուլ:\n\nԵվ գալիքը այն, որ, Հա՜յնե,Մի ցնորք էր հեռու քեզ համար, —Շողշողում է, ինչպես վաղորդայնը,Եվ թնդում է շուրջս հիմա:\n\nԲայց էլի՜ ուղին իմ դժվար էԵվ նման է ուղուն քո վերին...Ինձ հետ է թեկուզ իմ դարը,Բայց իմ դեմ է մարդը դեռ հին: \n—\nՆա դեռ կա: \n— Այսօր է՜լ նա նստել էԻնքնագոհ, կառչած իր բույնին, —Եվ նա նո՜ւյնն է, նո՜ւյն ֆիլիստերը՝Չնայած դիմակի գույնին:\n\nՕ՛, պաշտում է այսօր նա գույնը,Իսկ միջուկը — ատում է հոգով:\nՆա ատում է սերը, քնքշությունը,Իր հույզերը կապում է թոկով:\n\nՆա մոլի ձաղկող է, ուղղափառ է,Խուզարկու է հոգու ու սրտի,Նա սիրում է միայն գաղափարը,Պայմանով որ…\tչլինի խրթին:\n\nԱմենից առաջ քննադատ էՆա այսօր, — ես ծանոթ եմ նրան.Նա սիրում է դնել իր թաթըԻմ գրքերի վրա:\n\n(Քո մասի՜ն է միայն իմ խոսքը,Օ, կարմիր հագած ֆիլիստե՜ր,Եվ ոչ թե նրանց, որ իրոքՄեզ ասում են լենինյան խոսքեր):\n\nՆա լսել է, որ այսօր պոետըՆախ մարտիկ է, քաղաքացի, —Թ՝ե վարդի մասին խոսես հետը —Նա քեզ կտա քացի:\n\nԲայց, չնայած սրան,Նա ինքը կյանքումՍանտիմենտալ է այնքան,Որ սիրուց տնքում է անքուն:\n\nՆրա շուրջը եռանդով անդուլԿառուցում են մարդիկ կոմունիզմ, —Գիշերները նա Վերլեն է կարդում,Ցերեկները — հայհոյում է ինձ:\n\nԴեռ նա կա այսօր, դեռ նա կա,Եվ հոդված կամ ռեցենզ գրելիսՆա սիրում է բառը «հակա»՝Չափի՛ց ավելի...\nԻր վարքով — չափազանց նա անսանձ է,Կհաներ նա ինձ կախաղան,Թե չզսպեր նրան — ղեկավարի սանձը,Որ միակ զսպիչն է նրա:\n\nԱյդ նա է միայն, որ նստել էԿոկորդին իմ ու թորում է թուքն: \n—Այդ կարմրազգեստ ֆիլիստերը,Իմ դահիճը այդ մշտարթուն:\n\nԻհարկե, ունեմ մեղքեր ես,Ուրանալն այդ — անշուշտ անհեթեթ է, —Բայց գիտեմ, որ թեթև են մեղքերս,Քանզի ես — պոե՜տ եմ:\n\nԵվ ինչպես ուսուցիչը մեր մեծՆերում էր քո բոլոր մեղքերը, —Գիտեմ, որ ինձ էլ կներեԴասակարգը — իմ փոքրիկ հանցանքները:\n\nՆա հաղթող է այսօր, նա մեծ է,Օվկիա՛ն է նա մի ընդարձակ, —Նրանո՜վ է, որ ես մնացել եմԴեռ դահճիս ձեռքով չհնձած:\n\nՉլիներ թե նրա հաղթությունը —Իմ դահիճն ինձ վաղո՛ւց էր կերել,Եվ դարձել էր արդեն իմ անունըՈտնակոխ արված մի տերև:\n\nԲայց կարո՞ղ է նա այդ անել:\nՈ՜չ: \nՆա չի՜՛ այսօր կյանքի հիմը:\nԲարձրանում է աշխարհ մի անեզր,Որ քո՛նն է անշուշտ և ի՜մը:\n\n\n\n\n\n\nԻսկ խխունջը այն, որ նստել էՏզրուկի նման մեր քթին, —Նա կանցնի, ինչպես ստվերը,Երբ արևը հասնի զենիթին:\n\nԱյս արևը, որ հար բարձրանում է,Կխանձե նրան իր հրով, —Բայց նրա ցոլքերում մեր անունըԿհիշեն գգվանքով ու սիրով...\n1933. V. 25\nՀԱՅՆԵԻՆ\nՕ, Հա՜յնրիխ Հա՜յնե,Օ, Հա՜յնրիխ Հա՜յնե, —Հնչում էր քո ձայնը,Կանչում էր քո ձայնը,Ինչպես վաղորդայնը...Օ, Հա՜յնրիխ Հա՜յնե,Օ, Հա՜յնրիխ Հա՜յնե...\nԽիզախ թմբկահա՜ր դու,Մարտիկ ու պոետ,Աշխարհը ու մարդըԵրգում էր քո հետ.Գալիքն ու աշխարհը,Քո օրն ու քո դարը —Երկինքը օտա՜ր էրԵրգին քո հավետ...Օ, Հա՜յնրիխ Հա՜յնե,Մարտիկ ու պոետ: \n—\n1933. V. 23\nFROH EMPFIND’ ICH MICH NUN…\n(Գյոթեից)\nԶգում եմ խնդուն՝ դասական հողով եմ կրկին ներշնչվել ես:\nՀին և նոր կյանքը ինձ հետ բարձր են խոսում ավելի:\nԱ՜ստ եմ լսում խորհուրդներ, թերթում եմ նոցա վաստակներըՎարժ ու հմուտ իմ ձեռքով, նո՜ր հրճվանքով շարունակ:\n\n1933. V. 17\nANAKREONS GRAB\nԱՆԱԿՐԵՈՆԻ ԳԵՐԵԶՄԱՆԸ\n(Գյոթեից)\nԱստ, ուր վարդն է ծաղկում, ուր որթն է փարվում դափնենո՜ւն այն,Ուր տատրակն է ճախրում, ուր միշտ ծղրիդն է երգում,Ո՞ւմ գերեզմանն է այստեղ, որ փռել են վրան աստվածներըՈ՜ղջ ճոխությունը կյանքի: \n—Անակրե՜ոնն է հանգչում:\nԳարո՜ւն, և ամառ, և՜ աշուն — ո՜ղջը կյանքում ճաշակեց նա,Բայց ձմռանից նրան ցուրտ թո՜ւմբն այս ծածկեց վերջապես:\n\n1933. V. 17.\nWANDRERS NACHTLIED\nԹԱՓԱՌԱԿԱՆԻ ԳԻՇԵՐԱՅԻՆ ԵՐԳԸ\n(Գյոթեից)\nԱռաջին վարիանտ\nԳագաթներին ննջում ենԱնդորր:\nԼռություն է քո շուրջըԽոր:\nԹռչունները անտառում, հանգումՔնել են՝ պարուրված մութով.Սպասի՜ր մի փոքր՝ շուտովԿքնես և դու:\n\nWANDRERS NACHTLIED\nԹԱՓԱՌԱԿԱՆԻ ԳԻՇԵՐԱՅԻՆ ԵՐԳԸ\nԵրկրորդ վարիանտ\nԳագաթներին իջել էԱնդորր:\nԿատարների միջև այնՉե՜ս զգում դուԱնգամ թեթև մի շունչ:\nԱնտառում թռչունները լռել են.Կա՜ց միայն դու և՜սԿքնես անշուշտ:\n\nWANDRERS NACHTLIED\nԹԱՓԱՌԱԿԱՆԻ ԳԻՇԵՐԱՅԻՆ ԵՐԳԸ\nԵրրորդ վարիանտ\nԳագաթներին, իջել, էԱնդորր:\nԿատարների միջև այնՉես զգում դուԱնգամ թեթև մի շունչ:\nԹռչունները քնել են մութով.Կա՜ց միայն՝ շուտովԿքնես դու և՜ս:\n\n1933. V. 17 — 20\nՎԵՆԵՏԻԿՅԱՆ ԷՊԻԳՐԱՄՆԵՐԻՑ\nIN DER GONDEL TAG ICH…\n(Գյոթեից)\nԵս պառկեցի գոնդոլում, — և սահեց նա կողքով նավերի այն,Ծանր նստած են որոնք Մեծ Ջրանցքի ջրերում:\nՇատ ապրանքներ կգտնես նրանց մեջ, որ մեզ միշտ պետքական են՝Հաց, պտուղներ և գինի, չոր, եղեգնյա վառելիք:\nՄենք սահեցինք անշշուկ: \n— Եվ հանկարծ դափնենու մի չար ճյուղքըԴեմքս չանգռեց: \n— Ասացի. — «Դափնե, խփո՞ւմ ես դու ինձ.Ես հատուցում եմ ուզում»: \n— Բայց նիմփը, խնդուն, շշնջաց ինձ,«Ծանր չե՜ն մեղանչում պոետները: \nԹեթև՜ է ձեր տուրքը: \n— Ողջո՛ ւյն»: \n—\n1933. V. 21\nSCHENKE\nՄԱՏԸՌՎԱԿ\n(Գյոթեից)\nԱնվանում են պոետ մի մեծԲոլորը քեզ շուկաներում:\nԵրգում ես դու — ուրախ եմ ես,Լռում ես — ջերմ ունկ եմ դնում:\n\nԲայց սիրելի է ինձ անշուշտՀամբույրը քո անխոս, անբառ.Չէ որ բառերն անցնում են շուտ.Այնինչ համբույրն զգում ես հար:\n\nԼավ է երգը, բայց հայեցումնԱվելի է օգտակար մեզ.Ուրիշներին երգեր դու տուր,Մատըռվակին — լռություն վես:\n\n1933. V. 21\nLIED UND GEBILDE\nԵՐԳ ԵՎ ՔԱՆԴԱԿ\n(Գյոթեից)\nՀույնը մարմին կերտելիսՏրորի թող կավը:\nՕ, հրճվի թող մարդը միշտ,Երբ կերտում է լավը:\n\nԲայց մենք սիրում ենք խառնելԵփրատի հորդ հունը,Եվ ձեռքերով մեր բռնելՀոսուն բնությունը:\n\nՋուրը կարծր կդառնա,Կհնչեն երգերը,Եթե մաքուր են միայնՊոետի ձեռքերը:\n\n1933. V. 21\nDERB UND TUCHTIG\nՊԻՆԴ ԵՎ ԱՄՈԻՐ\n(Գյոթեից)\nԱշխատանքը պոետի,Օ, խիզախ է հար:\nԷլ ի՞նչ եք ինձ հայհոյումԱնվերջ, անդադար:\n\nԵթե պահը տանջանքիԴառը թվար մեզ —Կլինեինք կրկնակիՄենք համեստ ու հեզ:\n\nՀամեստությունը թողնենքԿույսերին բողբոջ,Որ քնքշությունն են սիրում,Կոպտությունը — ո՜չ:\n\nՀամեստությունը, — օ, նաՀարկավոր է, երբԻմաստությունն է խոսումԽորիմաստ, մեզ հետ:\n\nԱշխատանքը պոետիՕ, խիզախ է հար.Երգի՜ր, — քեզ հետ կլինենՍրտերն հրավառ:\n\nՕ, անշուրջառ տերտերնե՜ր,Լեզու չքերե՜ք.Միևնո՜ւյնն եմ ես — թեկուզԴուք ինձ մահ բերեք:\n\nՁեր խոսքերը սնամեջ,Որ ասում եք դեռ —Կոշիկների նման եսՄաշել եմ արդեն,\nԹող ջրաղացը երգչիԻր աղունն աղա. —Հասկացողը կներիՄինչև վերջ նրան:\n\n1933. V. 21\nԱՆՎԵՐՆԱԳԻՐ\n(Պուշկինից)\nՈրթատունկի աստվածն ուրախԹույլ է տալիս երեք բաժակԸմպել քեֆին երեկոյան:\nԱռաջինը՝ ՇնորհներիԿենացն անբիծ ու ամոթխած,Երկրորդ բաժակը՝ կարմրադեմԵվ կարմրաշուրթ առողջության,Երրորդն՝ ազնիվ մտերմության:\nԻմաստունը երրորդից վերջՎայր է առնում դափնին գլխիցԵվ ուղերձ է արդեն հղումՀանգստավետ Մորփեոսին:\n\n1933. V. 18.\nԱՆՎԵՐՆԱԳԻՐ\n(Պուշկինից)\nԱպրում էր մի աղքատ ասպետԵվ լռակյաց, և բարի,Տեսքով՝ գունատ ու խստադեմ,Ոգով՝ խիզախ ու արի:\n\nՏեսել էր նա տեսիլ մի վառ,Մտքի համար անքնին,Եվ տեսիլն այդ հավիտյան — հա՜րԴրոշմվել էր իր սրտին:\n\nԱյդ օրվանից հոգով անխոնջՆա կանանց չէր նայում էլ,Նա մինչև մահ ո՜չ մի կնոջՉկամեցավ խոսք ասել:\n\nՊարանոցին, շալի տեղ, միՉոր վարդարան նա կապեց,Եվ պողպատե քողը դեմքիՈչ ոքի դեմ չբացեց:\n\nՍիրտը լցրած սիրով անեղծԵվ ցնորքով այն անահ`A. M. D. իր արնով գրեցԻր վահանի վրա նա:\n\nԵվ հեռավոր Պաղեստինում,Պալադիններն ուր ուրիշԻրենց տիկնանց էին դիմումԴեպի կռիվ թռչելիս —\nLumen coelum, Sancta Rosa,Բացականչում էր նա խենթ,Եվ որոտի նման կոչն այսՍփռում էր մահ ու աղետ:\n\nԴառնալով իր ամրոցն հեռու՝Փակ մենակյաց նա դառավ,Մի՜շտ անբարբառ և մի՜շտ տխուր,Իբրև մի խենթ, նա մեռավ:\n\n1933. V. 18\nԱՇԽԱՏԱՆՔ\n(Պուշկինից)\nԺամն ըղձական արդ հասավ. ավարտված է երկար աշխատանքը:\nԻ՞նչ է է թախիծն էլ անհայտ սիրտս կրծում անդադար:\nԳո՞ւցե վաստակս ավարտած՝ ես կանգնել եմ, ինչպես բեռնակիրը՝Վա՜րձն իր արդեն ստացած, ա՜յլ վաստակի անընտել:\nԿամ տքնությա՞նս եմ ցավում, գիշերվա լռակյաց ուղեկցի՞ն իմ,Որ մտերիմն էր իմ տան, քույրը Այգի ոսկեղեն:\n\n1933. V. 17\nՎԵՐՋԻՆ ՏԱՐԻՆԵՐԻ ԵՐԿԵՐԻՑ\nՊՈԵՄՆԵՐ\nՄԵԾ ԱՌՕՐՅԱՆ1\nԳիշեր էր արդեն, երբ վերադարձավ: \n—Ճամփին, փողոցում, քամին սանձարձակՀռնդում էր ցուրտ, փչում էր խոնավԵվ մտնում մինչև ոսկորները: \n— ՆաՄրսել էր թեկուզ և սրթսրթում էրԻնչպես թրջած հավ, — ուղեղը սակայնԵռում էր անսանձ խոհերի տապից:\nԻր ամբողջ կյանքում առաջին անգամՆա չնկատեց ցուրտը, չանիծեցԱշխարհը, մարդկանց և իր բախտը բութՈւ անաջողակ: \n— Ուղեղում — մտքերՆոր ու անսովոր, մտքեր, որոնք մեծՈւ ճնշող էին ու հրապուրիչ,Ինչպես մի հեռու, հզոր, անծանոթԱշխարհից հնչող շռնդալից երգ: \n—Եվ հիշում էր նա, նորից ու նորից,Ամբողջը... նրանց դեմքերը, նրաԽոսքերը և՜ պարզ, և՜ զարմանալի,Ինչպես մեքենան այն հրաշագործ,Որ գումարում է, հանում, բաժանումԵվ բազմապատկում: \nԱյդպե՜ս, ճի՜շտ այդպեսԶարմացավ նա, երբ առաջին անգամՑույց տվին նրան հաշվող մեքենան: \n—Այդ զարմանալի մեքենան: \n— Իր գորշ,Իր միապաղաղ կյանքում, ուր չկարՈ՜չ մի բան լուսեղ ու զարմանալի,Որ ամբողջովին մի շղթա էր գորշ,Փոքրիկ հոգսերի, — որ տևում էր լոկ,Որպես ռոճիկից ռոճիկ ընթացողՄի տաղտկալի երթ, — իր կյանքում դա միՀրաշք էր վսեմ ու անիրական: \n—Այդ զարմանալի մեքենան…Մի պահ,Առաջին անգամ երբ նա դարձըրեցԱյդ մեքենայի կոթը, — մի վայրկյանԿաշկանդեց նրան անդրաշխարհայինՄի երանություն: \n— Մի վայրկյան նրանԹվաց, թե ինքը մի գերերկրայինՀանճարի ուժով պոկվեց առօրյաԻր անաստղ կյանքից — և թռավ դեպիՀրաշքով լեցուն աշխարհ մի ուրիշ,Դեպի հեռավոր աշխարհն այն, որիՓարթամ, դյութական կենցաղի մասինԵրազել է միշտ ինքը, որպես միԴրախտի մասին: \n— Որի գիտությանՈւ հարստության մասին նա այնքանԿարդացել է դեռ մանուկ հասակիցԱնթիվ գրքերում ու ժուռնալներում:\nՕ, չքնա՛ղ աշխարհ... — նա գուրգուրանքովՇոյեց մեքենան մի քանի անգամ,Հետո հուզմունքից փայլող աչքերովՆայեց հիմնարկի վարիչի դեմքինԵվ ժպտաց մի պահ գոհ ու հաղթական: \n—Այո՜, հուզմունքից փայլող աչքերովՆայելով անթարթ վարիչի դեմքին —Ժպտաց նա մի պահ՝ գոհ ու հաղթականԵվ հետո, փայլող աչքերը կրկինՀառելով փոքրիկ այն մեքենային —Նա բարակ քրքջաց՝ հեգնանքով, թաքունԱրհամարհանքով լեցուն քրքիջով...«Հի՛-հի՛-հի՛» — քրքջաց, ձեռքերը հետոԻնքնագոհաբար նա քսեց իրարԵվ ասաց. « — Այո՜... սիրելի վարիչ, —Այսպիսի բանե՜ր...» — Իսկ վարիչը՝ բութՀայացքն հառելով իր փայլող դեմքին,Չհասկանալով իր արձակած սուրՀեգնանքը՝ նետած նրանց հասցեին\nԵրեխայաբար ծիծաղեց ինքն էլ...Կարո՞ղ էր արդյոք լոկ կուսակցականԻր տոմսի ուժով մարդու շարք անցածԱյդ ողորմելին, — մտածում էր նա, —Հասկանալ իր սուր հեգնանքը՝ հղածԻրենց հասցեին: \n— Կարո՞ղ էր արդյոքԱյդ ողորմելին հասկանալ, որ այդՖանտաստիկական մեքենան իրոքՄի անհերքելի մահավճի՜ռ էրՈւղղած իրենց դե՜մ: \n— Ի՞նչ ունեն սրանք,—Մտածում էր նա, նրանց վիթխարիՀանճարի, ուժի և տեխնիկական\nՔանքարի հանդեպ... \nԻ՞նչ ունեն — միայնՏկլոր սրունքներ և ուրիշ ոչինչ:\nԵվ ի՛նչ, ի՛նչ հեգնանք սատանայական, —Մտածել էր նա հաճախ, — այսպիսիՄարդկային տարրից, նման չքավորԵրկրում՝ ունենալ կոմունիստականՀասարակակարգ կառուցելու ի՜ղձ...Երեք տարի է ահա, որ ինքըԱյստեղ, նաիրյան այս գործարանումԱշխատում է սոսկ մի հաշվետարի—Պաշտոնով: \n— Երեք տարի շարունակԱյստե՞ղ է թափել իր քրտինքը նա,—Եվ ի՞նչ է տեսել՝ տգիտությունիցԵվ ստոր, փոքրիկ շահերի համարԻրար դեմ մղվող պայքարից բացի...Վերևում՝ գործին անծանոթ մարդիկ,Եսասեր, իրար ոտքի տակ փորող,Անդեմ, ինքնագոհ և ստրկամիտ: \n—Իսկ գործարանի բանվորնե՞րը... օ,Կա՞ արդյոք թեկուզ լույսի մի նշույլԱյդ մարդկանց կյանքում…Կարո՞ղ է արդյոքՄի բան սպասել ինքը նրանցից,Երբ ճանաչում է նրանց ավելի՜,Քան ինքը — իրեն: \nԽեղճ, տգետ մարդիկ,Օրվա վաստակի համար մաքառող,Մարդիկ, որ կարծես իզուր են կրումԿոչումը մարդու: \n— Նրանց պիտի դեռՍովորեցնես քթները սրբելԵվ ապա՜ նստել հացի... օ, նրանցՓոխելու համար սերունդնե՜ր են պետքԵվ ո՜չ թե օրեր, կամ տասնամյակներ: \n—Կարո՞ղ են նրանք հասկանալ արդյոք, —Մտածում էր նա դեռ երեկ, — թեկուզՏարրական մի միտք — կարո՞ղ է նրանցԳլուխը մտնել որևէ վսեմԳաղափար... օ, դա մի անիրականՀրաշք էր թվում նրան դեռ երեկ, —Նա ավելի շատ գլո՜ւխը կտար,Քան կհամոզվեր երեկ, որ նրանք,Այդ քարե դարից մնացած մարդիկԿարող են լինել խոհի ընդունակ,Կարող են իրենց մտքով ըմբռնելՄի բարձր, պայծառ գաղափար, կամ խոհ: \n—Նա չէ՜ր էլ կարող երևակայելԴեռ երեկ, որ այս ածխադեմ մարդիկԿարող են երբեք լինել ընդունակԻնքնազոհության և հերոսության, —Որ մարդիկ այդ մութ կարող են իրենցՍրտերում կրել ոգևորությանՀուրը սրբազան, այն հուրը, որովԴառնում է մարդը աստված ու հերոս...Այո ՜ — տարիներ շարունակ իրենՀամոզել է նա, որ մարդիկ այդ մութԼոկ ուտելո՜ւ են ընդունակ, այո՜, —Ուտելո ՜ւ միայն և ծանր, դժվար,Անմարդավայել, սև աշխատանքի, —Բայց այսօր ահա, ընդամենը միԺամվա ընթացքում, փլվում է հանկարծԻր, տարիների ընթացքում կոփված,Համոզմունքների շենքը անհողդողդ —Եվ չի ՜ հավատում իր աչքերին նա,Դժվարությամբ է իր միտքը ահաԵնթարկվում իր նոր, անհասկանալիԶգացմունքների եռուն հորձանքին...Եվ ո՞նց պատահեց ամբողջը... \nԱյնքա՛նԱյնքա ՜ն հասարակ ու զարմանալի,Այո՜ — հասարակ ու զարմանալի,Ինչպես մեքենան այն հրաշագործ, —Հաշվող մեքենան: \n—...Առավոտ նրանԵկան ասացին, որ երեկոյանՀայտարարված է ընդհանուր ժողով,Ուր սոցմրցության հարցն է դրվելուՔննության... \nԱյո՜: \n— Լսեց քմծիծաղ,Ինչպես լսում էր նա սովորաբարԼուրերն այդպիսի, — և որոշեց գալ: \n—Նախ՝ ա՜յն պատճառով, որ պարտադիր էրՆերկայությունը պաշտոնյաների,Եվ ապա — դե, նա ի՞նչ պիտի աներՏանը: \n— Եվ եկավ: \n— Ժողովը տևեցԲավական երկար: \n— Նախ նայում էր նաՇուրջը՝ քմծիծաղ արհամարհանքով(Իհարկե, գաղտնի...) — Իսկ հետո... հետո..Օ, ինքն է՜լ գլխի չընկավ, թե հետոՈ՛նց, ո՛նց գրավվեց ինքն հետզհետե,Կարծես թե մեկը սուզեց նրան մեծՄի կաթսայի մեջ... \nԿարծես թե մեկըՊիրկ, ջղուտ ձեռքով պոկեց իր խավարԱչքերից բարակ, թափանցիկ մի քող —Եվ տեսավ հանկարծ նա այն, որ երեկՉէր կարող անգամ երևակայել,Թե կարող է ինքն զգալ ու տեսնել...Եվ ինչի՞ց, ինչի՞ց, ինչի՞ց սկսվեց,—Մտածում էր նա՝ ժողովից հետոՎերադառնալիս: \n— Ցուրտ, խոնավ քամինԼիզում էր նրա դեմքը, թափանցումՄինչև թոքերը բավական հիվանդ, —Նա չէր նկատում ո՛չ մի բան սակայն,Ձեռքերը կոխած գրպաններն՝ արագՔայլում էր ցեխոտ, խարխուլ մայթերով,Ու բոցկլտում էր ուղեղը՝ ջերմինԽոհերից թե՜ նոր, թե՜ զարմանալի...«Ինչի՞ց սկսվեց...» — Հիշեց. — դահլիճումԾուխ, ծանոթ մշուշ: \n— Մշուշում — դեմքեր,Բոլորը ծանոթ: \n— Նրանց ամեն օրՏեսնում էր ինքը, ու թվում էր թեՃանաչում է նա յուրաքանչյուրին,Ինչպես սեփական իր կնոջը, կամԵրեխաներին: \n— Նստած էր Խեչոն,Այդ վտիտ մարմնով բանվորը, որիԴեմքին կա նստած միշտ դժգոհություն,Ինչի՞ց — չգիտես: \n— Նստած էր Համոն,Այդ հայհոյասեր լենինականցին,Այդ պարծենկոտը, որ չի՛ հավանումՈչ ոքի՝ բացի սեփական անձից: \n—Մուկուչը հետո, այդ երիտասարդԲանվորը, որ միշտ ծաղրում է իրեն,Սիրում է խմել և գնալ կինո,Թեկուզ ունի մայր, կին ու երեխա,Որ նայում են լոկ նրա վաստակին: \n—Նստած էր Հայրոն... \nՏպավորվել էրՆրա ուղեղում մանավանդ նրա՜,Այդ տարիքն առած, բայց անգրագետ,Կոպիտ, քչախոս, մի՜շտ անբավականԲանվորի դեմքը... \nԱյդ մարդը, որիԱմե՜ն մի մազը ծանոթ էր իրեն,Որին չէր սիրում ինքը և որիցՆա չէր սպասում ոչինչ՝ վայրենիՀայհոյանքներից և մութ, եսամոլԻղձերից բացի: \n— Նա չէ՞ր, այդ Հայրոն,Որ քիչ էր մնում սպաներ մի օրԻր ընկերներից մեկին՝ մի փոքրիկՎեճի ժամանակ... \nԵվ այսպես, հերթովՄտաբերում էր նա նրանց մեկ-մեկ, —Մոտ հիսուն հոգի, որ նստած էինՍկզբում դժգոհ, հոգնած դեմքերով:\nԴահլիճը արդեն լցված էր ծխով,Հորանջում էին արդեն ձանձրույթից,Երբ եկավ հանկարծ զեկուցողը — ևԺողովն սկսվեց: \n— Ինքը անկյունումԿծկված՝ մի փոքր արհամարհականԺպիտը դեմքին՝ նայում էր նրան: \n—Ի՞նչ էր սպասում այդ հավաքույթիցԻնքը — թվում է, թե պարզ է, առանցԵրկար խոսքերի: \n— Մի պաշտոնականԶեկուցում, հետո վաղուց պատրաստվածՄի բանաձևի քվեարկություն —Եվ ուրիշ ոչինչ: \n— Մութ, մեռյալ մի գործ,Որ փաթաթվում է այդ անգրագետԽեղճերի վզին, որպես մի վերին,Անխուսափելի կամքի ցանկություն...Այդպե ՜ս էլ կարծես սկսվեց: \n— Նախ նա,Այդ զեկուցողը, հայտնեց, որ իրենցՍոցմրցության են կանչել՝ Լենինի —Քաղաքից՝ հսկա մի գործ սա անիԲանվորները... (Նա այդպես էլ ասաց՝«Լենինի քաղաքը», և ո ՜չ — Լենինգրադ,Ինչո՞ւ, չգիտեր ինքն էլ երևի...) —Խոսեց նա հետո մրցության մասին,Դրա էության, — բերեց ցիտատներԼենինից, Մարքսից և Ստալինից, —Եվ հետո անցավ սոցիալիստականՇինարարության հնգամյա հսկաՊլանին: \nԲերեց մի քանի թվեր,Հետո անպաճույճ, պարզ, հասկանալիԽոսքերով պատմեց, նկարագրեցԱշխատանքները նա այդ վիթխարի —Եվ հանկարծ ինքն էլ նկատեց, որ միԻնչ-որ անսովոր, խոր լարվածությամբԼսում են ահա բոլորը նրան, —Լսում է ի՜նքն էլ և աչքերից իրԸնկնում է կարծես մի մութ վարագույր...Բայց ո ՜չ. — դեռ դա չէ ՜ր պատճառը իր այդԱնսպասելի ոգևորության, —Զեկուցումը չէ՜ր... \nՉէ՞ որ՝ ինչ որ նա ՜,Այդ զեկուցողը պատմեց ժողովին —Ո՜չ նորություն էր իր համար, ո ՜չ էլԵրկնքից իջած մարգարեություն...Չէ որ, վերջապես, այդ մարդու ասածԲոլոր այդ վսեմ բաների մասինԻնքը բազմիցս կարդացել էր մերԲոլոր թերթերում և ժուռնալներում —Կարդացել էր և... չէր հավատացել: \n—Ուրեմն դա չէ՛ր պատճառը նրաՈգևորության: \n— Բա ի՞նչն էր, ի՞նչը, —Մտածում էր նա արագ քայլերովԿտրելով ծանոթ ճանապարհը: \n— ՆաԻր ներքին անթարթ հայացքը հառածՍեփական մտքի խորքը՝ ճգնում էրԼրիվ ճշտությամբ, մանրամասնորենՎերականգնել իր բորբոքված մտքումԱմբողջը: \n— Այո ՜: \n— Զեկուցողը երբԻր խոսքն ավարտեց — դահլիճում արդենՏիրում էր մի խոր, ջերմին լռություն: \n—Մի լարվածություն անսպասելիՆստել էր, ծանր, բոլորի դեմքին —Եվ ի՜նքն էլ, ի՜նքն էլ համակված էր այդԽոր, անակնկալ, գոլ լարվածությամբ…Բայց դա ո՞նց, դա ո՞նց, դա ոնց պատահեցԱյդ ինչպե՞ս եղավ, որ ինքն էլ հանկարծ,Համակված կարծես մի մութ մոգությամբՍկսեց տարվել մտքերով — այնքա՛նՆոր ու անսովոր…\tԻր մշուշապատ,Թե պայծառացած աչքերի առջև,Գուցե ընդհանուր այդ լարվածությանԱզդեցության տակ — սկսեց հանկարծՎիթխարի պատկեր մի գծագրվել,Մի զարմանալի, հոյակապ պատկեր…Դահլիճում տիրող կապույտ լռության,Կապտավուն ծխի ու մարդկային այդ,Խոր լարվածության միջից ելնելով,Ձուլվելով գուցե իր լսողությանՍահմանին հասնող խոսքերից, նաևՄարդկային խորունկ շնչառությունից, —Հյուսվելով նրբին, անհասկանալի,Անշոշափելի տարրերից — քիչ-քիչԻր պայծառացած աչքերի առջևՍկսվեց փռվել պատկերն այդ — այնքա՛նԵ՜վ հեքիաթային, և՜... հասանելի: \n—Տեսնում էր նա բիլ մշուշի միջիցԴաշտեր, հովիտներ, լեռներ ամեհի,Քաղաքներ հսկա ու գործարաններ, —Եվ հասնում էին նրա ականջինԱմեհի ձայներ... \nԲանա՞կ էր արդյոք,Մի բազմամիլիոն, երկաթյա բանակ,Որ արշավանքի ելած լցրել էրԱշխարհը հաստատ, մեկին ձայներով...Ոտքերի դոփյուն, մկանների երգ,Լարված կամքերի աճումն ամեհի,Փոկերի դղիրդ, շչակների ձայն, —Եվ ձուլված իրար այս ամենը՝ միԱղմուկի նման ռիթմային, հզոր,Որպես երկաթյա երաժշտություն՝Հնչում էր վսեմ ու անպարտելի...Եվ այդ ամեհի երաժշտության,Այդ ծխի, կապույտ մշուշի միջից,Այդ բիլ լռության — տեսնում էր նա կոշտ,Մազապատ, անտաշ դեմքը Հայրոյի,Որ այնտեղ, բեմից, ձեռքը ծոծրակին,Քաշում էր կարծես իր կոպիտ կրծքիցԽոսքի ու խոհի անսովոր գլխիցԱյնքան հասարակ ու գոտեպնդիչԲառեր... օ, այո ՜ — խոսում էր — Հայրոն...Եվ ի՞նչ էր ասում. — օ, սովորականԲառեր... \nՀասարակ, բայց զարմանալի հոսքեր…Հասարակ, — օ, ո՜չ, — և եթեՀասարակ էին խոսքերը նրա,Ապա... ճի՜շտ այնքան հասարակ, որքանՊարզ ու հասարակ է վերջ ի վերջոՀաշվող մեքենան... այն զարմանալի,Հրաշք-մեքենան: \n— Հայրոյի ասածԽոսքերում անշուշտ ա՜յն էր իր համարԹե անակնկալ, թե զարմանալի,Որ ինքը... այո՜, չէր կարող երբեքԵրևակայել, որ նա, այդ Հայրոն,Ընդունակ է գեթ գլխի ընկնելու,Թե ինչ են ուզում մարդիկ իրենից,Էլ ո՞ւր մնաց, որ նա զգար իրենԱնխախտ մասնիկը այն մեծ բանակի,Որ Երևանից մինչև ԼենինգրադՁայնում են իրար՝ ֆանտաստիկականԵվ չտեսնված մի աշխատանքի,Մի վեհ, վիթխարի մի գործի համար...Խոսեցին հետո մյուսները: \n— Եվ —Այն մարդիկ, որոնց ինքը ամեն օրՏեսնում էր, ապրում հետները, և միշտԹվում էր նրան, թե ճանաչում էԻնքը բոլորին ավելի, քան լավ, —Հանկարծ հառնեցին իր առջև — այնքա՛նԿարծես անծանոթ, անճանաչելի: \n—Երեք տարի է ահա, որ ինքըԱպրում է այստեղ, այս մարդկանց կողքին, —Մտածում էր նա, — և ի՞նչ. — այս երեքՏարվա ընթացքում կարողացե՞լ էԱրդյոք հասկանալ այս մարդկանց, տեսնել,Զգալ, թե ինչո՞վ, ինչո՞վ են նրանքԱպրում ու շնչում: \n— Ճգնե՞լ է արդյոքԸմբռնել նրանց առօրյա կյանքիՈւ աշխատանքի իմաստը, — նրանցԱնդուլ մաքառման և ընդվզումիԻմաստը: \n— Օ, ո՜չ... \nՎերցնենք թեկուզ, —Մտածում էր նա, — այդ նույն Հայրոյին.Անցել է անփույթ այդ մարդու կողքիցԻնքը ամեն օր տեսել է միայնՆրա մարդկային թերություններիԿեղևը, նրա կոպիտ խոսքերի,Նրա ձեռների, կեղտոտ մատներիԿոշտերը միայն: \n— Եվ այսպես — բոլորԱյդ մարդկանց, նրանց առօրյա անդուլԱշխատանքների և նրանց ամբողջԳործի նկատմամբ: \n— ԱնանցանելիՄի պատնեշ է միշտ եղել բարձրացածԿարծես իր — և այդ բանակի միջև,Մի զարմանալի անթափանց պատնեշ,Որը չես կարող թեկուզ շոշափել,Բայց պինդ է այդ նուրբ պատնեշը գուցե,Քան քարը: \n— Այո՜: \n— Եվ պատնեշը այդ,Քաշված իր և իր շրջապատի մեջ —Ինչի՞ց է արդյոք դա առաջացել...Ինչի՞ց, օ, ինչի՞ց, — հարցընում էր նա, —Եվ չէր հասկանում, չէր գտնում դրաՊատճառն իսկական: \n— ԱնդրադառնալովԻր ամբողջ կյանքին՝ փորձում էր գտնելԱյդ հարցին նա մի պատասխան: \n— Փոքրիկ,Խուլ, գավառական քաղաքում ահա —Իր հայրը՝ չարչի , թե արհեստավոր...Օ, և այս, և այն: \n— Տանը շարունակՉքավորություն, խեղճություն, կարիք...Երկդասյան դպրոց. հետո սեփականՋանքերով մի կերպ ընկած Երևան.Սովորում է նա թեմականում... և —Դա ե՞րբ էր, — թողեց դպրոցը, մտավՀաշվապահական կուրսեր — և ահաԴարձավ հաշվետար: \n— Տասնյոթ թվինՆա ամուսնացավ — և այն օրվանիցԱշխատում է նա գրասենյակներում: \n—Կարգեր են փոխվել, բանակներ եկել,Բանակներ անցել — իսկ նա միևնույնՄատյանների մեջ թաղված շարունակԱպրում է մի գորշ խխունջի նման,Դժգոհ իրենից, դժգոհ բոլորից,Դժգոհ մանավանդ անհասկանալիԱյս «ընկերներից», որոնցից միայնՍարսափել է ինքն ու ակընկալելԱմենայն չարիք ու դժբախտություն...Հեռու է եղել ինքը շարունակ, —Մտածում էր նա, — կռվից, պայքարից. —Չի եղել երբեք նա կուսակցական,Դժգոհ է եղել նա դաշնակներից,Բայց ինչո՞ւ, ինչո՞ւ չի հավատացելԵվ սրանց... \nԻնչո՞ւ... \nԻ՞նչն է վախեցելԿորցնել, բացի իր խեղճությունից,Իր ճղճիմ, խղճուկ, անաստղ գոյությանԳորշ, անհրապույր հեռանկարից...Խխունջի նման կառչած շարունակԻր ընտանիքին, հոգսերին, հացիՉնչին փշրանքին, թաղված գլխովինԱյդ ամենի մեջ — չի կարողացելՍթափվել, բանալ աչքերը, տեսնելԻր շուրջը թափով թնդացող կյանքիԸնթացքը թե՜ վեհ, թե՜ հերոսական...Ինչո՞ւ, օ, ինչո՞ւ, — հարցնում էր նաԻնքը իրենից, և չէր կարենումԳտնել իր հարցին պատասխան: \n—Արագ, կուրծքը դեմ տված քամու հորձանքին,Քայլում էր նա՝ ողջ մարմինը թեքած, —Եվ քամու հնչեղ հորձանքում նա ա՜յլՁայներ էր լսում, նոր ու կատաղի,Տեսնում էր դեմքեր կոպիտ, անծանոթ, —Եվ բարձրանում էր նրա մշուշոտ,Բայց պայծառացած աչքերի առջևԵլնելով կարծես գիշերվա մուժից —Մեր մեծ առօրյան... \nՄի նո՜ր, վիթխարիԻմաստ էր նրա աչքին ստանումԱյն ամենը, որ ինքը ամեն օրՏեսնում էր, սակայն՝ անհասկանալիԻնչ-որ պատճառով՝ նա չէ՜ր հասկանումՄինչև այս գիշեր... \nԱռաջին անգամԱյդ հաշվետարը, այդ մարդը փոքրիկ,Որ ապրել էր միշտ իր փոքրիկ, ճղճիմ,Չնչին հոգսերով, — առաջին անգամԻր անաստղ կյանքում զգաց նա կյանքիԱճումն, ահռելի ընթացքը, — նրաԵրկաթ քայլերի դոփյունն անհողդողդ: \n—Այնտեղ, մշուշում, տեսնում էր նա միՀսկա գործարան... \nՔաղաքում հեռու,Ուր չի եղել նա իր կյանքում երբեք,Որից բյուրավոր վերստեր են իրենԲաժանում, — այնտեղ, քաղաքում այդ մեծ,Որ առաջնորդի անունն է կրումԲազմությունների այս արևակամ, —Տեսնում էր այնտեղ նա կրակներ բյո՜ւր,Աստղերի նման փայլող կրակներ,Որոնց շուրջն անդուլ եռում են այս մերՀայրոյի նման ածխադեմ մարդկանցՀոծ բազմություններ... \nԱյդ կրակներիցՁգվում են ահա դեպի խորքը այսՀեռավոր երկրի — կրակե թելեր: \n—Ձգվում են թելեր ոսկեցոլ աստղիՇողերի նման: \n— Երբ նայում է մարդԿիսախուփ աչով հեռու աստղերին —Այդպիսի ահա ոսկեցոլ թելեր,Ձգվելով այդ ջինջ, պայծառ աստղերից՝Կապում են մարդու հայացքը նրա՜նց,Այդ ջինջ աստղերին: \n— Առաջին անգամՆա զգաց այդ պիրկ, անմար թելերիԳոյությունը — և աշխարհը նրաԱչքերին հանկարծ լայնացա՛վ, ձգվե՛ց,Դարձավ անսահմա՛ն, անծի՛ր, անեզե՛րք,Երկնքի՜, հոգո՜ւ և տիեզերքի՛Նման անեզերք: \n— Թեթև քայլերովՏուն հասավ, թակեց նա դուռը: \n— ՔամինՇաչում էր դեռ թունդ, թռչում սանձարձակ:\nԳիշեր էր արդեն, երբ վերադարձավ: \n—Արագ մտավ տուն: \n— Կինը հարցականՀառեց մի վայրկյան աչքերը նրաՇորերին, դեմքին և ոչինչ չասաց: \n—Սենյակում փայտյա սեղանի վրա,Դրված էր մի հին դեղին ինքնաեռ,Կողքին — մի քանի դատարկ բաժակներ—Եվ ուրիշ ոչինչ: \n— Թափառ աչքերովՆայեց մի վայրկյան այդ ամենին նա,«Թեյ կա՞» — հարցըրեց մեքենայաբարԿնոջը — և երբ կինը օրորեցԳլուխը — նա լուռ վերարկուն հանեցԵվ գնաց, պառկեց անկյունում դրվածԱնկողնի վրա: \n— «Հարբա՞ծ է», իրենՀարց տվեց մտքում կինը, հետո լուռ,Չարացած դեմքով չանչ արավ նրան —Եվ ինքն էլ իր հին շորերն հանելով,Մտավ անկողին: \n—Սենյակի մթնումԽոր լռության մեջ այդ գիշեր երկարՄտածում էր նա աչքերը հառածՄութ առաստաղին: \n— Եվ սրթսրթալովԵրբ վերջապես նա աչքերը փակեցԵվ քունը՝ խոնավ, գգվող թաթերովՍկսեց իջնել նրա աչքերին, —Դեռ հնչում էին նրա ականջինԱմեհի խոսքեր ու ոտնաձայներ,Կրակներ էին իր դեմ կայծկլտում —Եվ մթության մեջ թվում էր նրան,Թե իր հոգնաբեկ մարմնի վրայովԴոփելով անցնում, անցնում են անվերջՀայրոյի նման ածխադեմ մարդկանցԵրկաթյա գնդեր, — գնում են դեպիԵրկաթից, կամքից ու աշխատանքիցԿոփվող մի աշխարհ……………………………………………………………..\nԻսկ առավոտյան,Երբ եկավ կրկին նա գրասենյակՔնատ էր դեմքը, դժգոհ ու մռայլ.Գիշերը կարծես եղել էր քեֆիԵվ այժմ ծանր էր գլուխը, սիրտըԽառնում էր կարծես — և աշխարհը ողջԹվում էր պղտոր, մթին զառանցանք: \n—Իր մթնած, կիտված հոնքերի տակիցՆայում էր մեկ-մեկ նա շուրջը, նրանց,Եվ նրանք կրկին նո՜ւյնն էին թվում,Նույնն էին թվում այդ մարդիկ նրան՝Նույն սովորական և անհրապույր,Կարիքից, հոգսից ու աշխատանքիցԲթացած մարդիկ... \nԵրեկվա իր մեծԽոհերից նրա պղտոր ուղեղումՄնացել էր լոկ մի մթին մորմոք,Մնացել էր լոկ խղճի խայթի պեսՄի ծանր զգացմունք, որը ճգնում էրՆա իր մեջ խեղդել: \n— Նման զգացմունքՈւնենում է մարդ, երբ հանցանք է միԿատարում գաղտնի. — խայթում է խիղճը —Եվ իզուր է նա ճգնում թաքցնելՍեփական խղճից գիտակցությունըԱյդ անդառնալի հանցագործության...Այդպես երբեմն հարբելուց հետո,Մյուս առավոտ ամաչում է մարդ,Երբ հիշում է, որ ինչ-որ անծանոթՄի մարդու առջև բացել է սիրտըԳիշերը՝ խելքից ընկած ժամանակ...Հեռու, մարմրող ցոլքերի նմանՑոլացին մի պահ նրա պղտորվածԳիտակցության մեջ երեկվա իր մեծԽոհերի վերջին փշրանքները — ևՍուզվեցին անդարձ ուղեղի մուժում: \n—Նա թթված դեմքով բացեց իր հսկաՀաշվեմատյանը, մի վերջին անգամԲութ, դժգոհ դեմքով իր շուրջը նայեց —Եվ խորասուզվեց իր մանրակրկիտ,Անվերջ, չհատնող հաշիվների մեջ: \n—«Հը, հո չե՞ս հարբել գիշերը» — նրանՀարցրեց Կարոն, հաշվապահը: \n— ՆաԼուռ, անթարթ նայեց նրա աչքերինԵվ ասաց. — «Այո ... մի փոքր... երեկ...Ժողովից հետո...» — Եվ կրկին նա լուռԹեքվեց իր հսկա մատյանի վրաԵվ խորասուզվեց հաշիվների մեջ...…………………………………………ԱյսպեսՄի անգամ ահա այդ փոքրիկ մարդու,Այդ հաշվետարի մոտով, այդքան մոտ,Թնդալով անցավ մեր մեծ առօրյան,Նա անգամ զգաց, շոշափեց մտքովԸնթացքը նրա հսկավիթխարի, —Նայեց նա մի պահ հրաշքի նմանԻր աչքերի դեմ բռնկված այդ վեհ,Այդ շռնդալով անցնող պատկերին—Եվ ընկճվելով նրա ամեհիՄեծության ներքո, այդ անգրկելի,Անհուն վեհության — սուզվեց նա կրկինԻր սովորական մտմտանքի մեջ...\nԵվ նովելը մեր վերջացավ այսպես: \n—\nREQUIEM AETERNAM\nԿՈՄԻՏԱՍԻ ՀԻՇԱՏԱԿԻՆ",
    "Հայրենի երգն ես դու մեր`Վերադարձած հայրենիք: \n—Դեմքիդ տանջանքն է դրելԱնագորույն մի կնիք: \n—Եվ հանճարի հեռակաՀուրն է հանգչում ճակատիդ,Ինչպես մարող ճառագայթԱրարատի գագաթին: \n—",
    "Հայրենի ե՜րգն ես դու մերՀալածական, ինչպես ամպ,Որ քամիներն են ցրելԵվ տարիներն ապստամբ: \n—Ժողովրդի հանճարեղՍրտով երկնած ձայն ու շունչ,Որ բարբառել ես դարերՕտարության մշուշում:",
    "Առանձին ձայնն է ինչպեսԴառնում հնչյուն հայրենի —Դաշնության մեջ լոկ հնչեղՀայրենական ձայների, —Այդպես մեր հին դաշնությանՈվ մարգարե տարագիր, —Դու գտանում ես ահաԵ՜վ ժողովուրդ, և՜ երկիր:",
    "Հայրենի երգ մեր վսեմ,Հազարամյա՛ մեր հանճար, —Լոկ ժողովո՜ւրդն է հյուսելՔո դաշնությունը պայծառ, —Քեզ ժողովո՜ւրդն է խոնարհՏառապանքով իր ծնել,Իր ավյունով պահել վառ,Իր ոգու մեջ ընդունել…\nԴ*Քեզ ժողովո՜ւրդն է չարքաշԻր բորբ շնչով տվել շունչ, —Ո՜չ մի իշխան կամ արքաՔեզ չի՜ պահել իր նաշում: \n—Թե՜ հայրենի, թե՜ օտարՏիրողների համար միշտԵղել ես — ձա՜յն որոտան,Եվ հա՜ր օտար, և ո՜ւրիշ: \n—",
    "Դու աշխատա՛նքն ես երգելԵվ քրտինքը մաճկալի. —Անջո՜ւր հանգեր ու հերկեր,Սիրո երգեր անձկալի...Դու պանդուխտի տարագիրՍի՜րտն ես երգել կարոտողԱնհայրենիք արագիլ՝Կապված հուշի նարոտով: \n—",
    "Հնչյուններ ես հավաքելՀենքի համար քո երգիԴու՝ հանդերից մահաբերՀյուսել ես երգ անթերիՍերունդների համար նոր: \n—",
    "Դու երգել ես միայն ճորտԺողովրդի համար մերԵրգեր՝ կյանքի նման խորԵվ զրկանքի նման վեհ: \n—Եվ երգերում քո անհուն—Ժողովրդի սրբազանՍե՛րն է միայն վեհանումԵվ աշխատանքը դաժան: \n—",
    "Դու երգել ես միայն բորբԺողովրդի սրտում մերՎառվող ցնորքն անհողդողդ՝Իր գալիքի մասին վես: \n—Հայրենիքի՛ մասին նոր,Կյանքի, որ հաշտ ու ազատ —Ծնվելու է արյունովԵվ զոհերով սրբազան...",
    "Քո Ժողովո՜ւրդն է խոնարհՔո երգերում անրջել՝Իր կյանքի տենչն անհնարԵվ սիրո շունչը հնչեղ: \n—Խաղաղությունն հաշտ ու սուրբ՝Տանիքների վրա մեր,Եվ սիրո խսոսք ու շշուկՀասկերի երգ ու համերգ...",
    "Մեղմ՝ կարկաչում էր քո ջերմԵրգը՝ երկրում մեր անշող—Տանիքների վրա մերԵվ սրտերի ղողանջող:\nԿարկաչում էր նա հուշիկ,Մինչև խորշակն այն դաժանՀո՛ւշ դարձրեց ու փոշիԵրկիր ու երգ սրբազան...\nԺԱ\nՔեզ չմնաց անգամ քոՀայրենի հող կոչվող սևԱյն հեռաստանն արնակոխ,Որ քո ցնորքն էր լուսե:\nՔեզ չմնաց անգամ ժանտԱյն արեգակն հայրենի,Որ ավելի էր դաժան,Քան թշնամին վայրենի...\nԺԲ\nՔեզ չմնաց անգամ քոԳորշ ժողովուրդն այն չարքաշ,Որ, ինչպես եզ գլխիկոր,Տքնում էր լուռ ու չարքաշ. —Սև զրկանքում մտորողՔո ժողովուրդն անգամ հեզ,Որ լոկ հացի ու սիրոՀույզերո՜վ էր սնում քեզ...\nԺԳ\n\n\n\n\n\nՔո ժողովուրդը չարքաշ.Հազարամյա զրկանքով,Հազա՛ր սրով զարկած հար՝Մարտիրոսյա՛լ իր կյանքով —Իր եզերքում հայրենիՀազիվ գտած հող մի բուռ —Քշվե՜լ է հար իր բնից,Իր խրճիթից ընդհանուր...\nԺԴ\nՔեզ չմնաց անգամ քոՀայրենիքում դեռ աճածՄի բուռ ցնորք, մի խուրձ խոտԿամ թոնիրում թխած հաց...Գերի երկրում քո անթովԱնգամ մի մա՛յր, որը քեզՍնե՛ր անգին իր կաթովԵվ հավատով իր փրկեր...\nԺԳ\nՉար ուրագան մի շաչող,Դաժան մրրիկ մի ահեղ —Քշեց շյուղի նման չոր,Հողմի նման խելահեղ, —Եվ տերևներ ինչպես հինԾառից ընկած ու անկյանք —Քշեց երախը մահիԹե՜ մայրերին, թե՜ մանկանց…\nԺԴ\nԶարհուրելի եռանդով,Ինչպես քաղցած մի գազան—Սրբեց կամքով մի քանդողԵրկիր ու տուն սրբազան…Լափեց եզերքը քո հին՝Ե՜վ ժողովուրդ, և՜ վաստակ, —Եվ անապատ ամայիԴարձավ երկիրն Հայաստան...\nԺԵ\nԻնչպես գրքից պոկված թերթ,Կամ չորացած արտի շյուղ,Նետված հողմով այն անեզրՄահվան քամուն ու փոշուն, —Դու՝ հանճարի նման մեր՝Հազարամյա ուրվական՝Դարձար տերև մահամերձ,Քշված ոգի ու վկա...\nԺԶ\nՀողմով տարված ինչպես շյուղ, —Ուղիներում դու տեսարՀրաճարակ կյանք ու խուղ,Եվ ժողովուրդ հրկիզված: \n—Ինչպես մահո՜ւ մանգաղով, —Տեսար գյուղե՛ր դու հնձած, —Այդ ժողովո՜ւրդն էր քո ողջ,Որ քեզ տվեց երգի ձայն...\nԺԷ\nԵվ արդեն խո՛լ դարձած հողմ,Խաղերի ծուխ ու փոշի՝Քշված ձեռքով անողորմԶարհուրելի մի ուժի, —Խելակորույս քո ոգինԴո՜ւրս շպրտվեց երկրից հար, —Եվ թափառեց տարագիր,Իբրև մեռա՛ծ երգի բառ...\nԺԸ\nՎիթիխարի եզ մի ինչպես՝Սովից տոչոր՝ հանկարծ գա,Լիզե մի ողջ ոսկի դեզԵվ չթողնի հե՜տք անգամ, —Այդպես աղետն այն զարհուրԱնցավ բարձրիկ քո դաշտից, —Եվ դաշտն ամբողջ դարձավ մո՜ւր,Ինչպես արտը՝ երաշտից: \n—",
    "Հալածակա՜ն, որպես քոՈ՜ղջ ժողովուրդն այն պահին —Խելակորույս քո ոգովՉարվեցի՛ր դու Մահի...Ո՜չ. — չմեռա՜ր այնժամ դու,Այլ սարսափից խելագար՝Երազեցիր դառնալ տուն,Որ աշխարհում էլ չկար...\nԻԱ\nԵվ՝ սարսափից խելագարԵ՜վ գզգզված, և բոկոտնՄահվան սքեմ դու հագարԵվ սնվեցիր քո ոգով: \n—Բայց քո ոգին չքամեցԵվ չէ՜ր կարող քամել ժանտԱյն զոհերի մեծամեծԱրյունը սուրբ ու անչափ...\nԻԲ\nԱնհնարի՜ն էր, Վարպետ,Որ քո ոգին ստեղծողՀղիանա՛ր ու արբերԱվյունով ժանտ ու խոցող...Անհնարին էր, որ քոԵրգի ոգին հանճարեղՆաիրական իր երգովԱյնժամ երգեր մի արև…\nԻԳ\nԱնհանգրվան, ինչպես նոր,Հալածական Արքա Լիր՝Սրտում քո՝ սո՛ւրբ մի ցնորք՝Անէացած մի երկիր, —Զգեցած մահ ու սարսափ,Տեսած և՜ ահ, և՜ դժոխք, —Ինչպես կարող էր անսալՈգին քո կյանք ու ցնորք…\nԻԴ\nՔո հին սրինգը գրկած,Իբրև մանուկ մի ազատ,Որ դեռ պահում է երգածԵրգերիդ շունչն հարազատ, —Քո այդ եղեգն երգեցիկՀեռու ափեր դու տարար.Բայց դու երբեք չերգեցիրՆրանով — ե՛րգ փրկարար...\nԻԵ\nԱնհանգրվան տարվեցիրԵրկրից. երկիր, որպես մերկ,Անհայրենիք մուրացիկ,Որ հացի տեղ — ունի ե՜րգ: \n—Բայց չլսեց ոչ ոք քեզ,Քեզ ոչ մի սիրտ չգթաց, —Միայն քամին մորմոքեց,Միայն անձրևն իջավ թաց...\nԻԶ\nԵվ ափերում այն օտար,Ուր քեզ նետեց հողմը սև —Դու ունկնդիր չգտար,Իսկ պատահմամբ թե լսեցՔեզ մի անցորդ կամ մոլորՄի ուղևոր հոգնաբեկ, —Տեսար, որ նույն հողմերովՔշվածներ են նրանք հեք...\nԻԷ\nՆրանք՝ իրենք — տարագիր,Իրենք՝ և՜ որբ, և՜ անճար—Ունկնդրում են քո երգին,Որ երազեն ու տենչան, —Որ՝ բռնելով քո թելիցԻրենց սրտով կարոտողԴառնան երկիրն այն էլի,Գոնե հուշով փարատող…\nԻԸ\nԻնչ պիտի տար սրտին քո,Քո հանճարին որբացածՆրանց անհող արցունքովՑողված ոգիդ նրբաձայն...Հեռու երկրից քո այն վառ.Ժողովրդից՝ դարձած հուշ —Ո՞նց քո ոգին որոտարԿարոտանքից նրանց ուշ...\nԻԹ\nՈրքան էլ պի՜րկ նա լիներ՝Ստեղծագործ քո ոգին —Ո՞ր դաշտերում նա հիներԵրգն իր անմահ մորմոքի...Ա՛խ, ծաղկի սերմն՝ հայրենիՀող չի՜ հաճախ ճանաչում, —Բայց սե՜րմն հոգու — միայն իրՀայրենիքում է աճում…",
    "Ամայացա՛վ քո ոգին,Ինչպես անջուր հանդի հող,Եվ մազերին քո չոքեցՁմեռ ու ձյուն անողոք: \n—Եվ գետնահար, որպես ծառ՝Պոկված հողմով կատաղի —Բեկվեց ոգին քո պայծառ՝Առանց բույրի ու շաղի: \n—\nԼԱ\nՔո հեռավոր երկրի ջեռԱրոտների նման ա՜յն,Որ դարձրեց սև մի ձեռքՀերկ խորշակյալ և ունայն, —Խորշակյալ դաշտ դարձավ չորԱյդպես ոգի՜ քո հնչեղ,Որ ո՜չ արև կենսաշող,Ոչ հույսի շող չշնչեց: \n—\nԼԲ\nՀո՛ղ ցանեցիր ու մոխիրՔո մազերին զառամյալ, —Եվ՝ հալածված ոսոխից՝Երազեցիր միայն մահ...Զառանցանքի մեջ զարհուրԵրազվեցին քեզ հեռվից —Հրդեհ ու ջարդ ընդհանուրԵվ գլխատում արևի...\nԼԳ\nԱպա խավար իջավ խորԵվ հանճարեղ քո ոգումՓռվեց գիշեր ու ժխոր,Եվ մտքի մուժ բորբոքուն. —Եվ տարինե՛ր անցան սին,Եվ քո ոգին խելագարԿիզվեց հուրո՜վ այն զազիր,Մինչև գիշեր վերջին գար: \n—\nԼԴ\nՈ՛վ հայրենի մեր երգիՀրե հանճար տառապած.Դու չտեսա՛ր քո երկրիԱրշալույսը փառապանծ...Իբրև աճյո՛ւն դու եկար,Իբրև մեռա՛ծ տարագիր, —Հին դաշնության դու վկաԵվ առաջին քարակիր…\nԼԵ\nԱնհանգրվան, ինչպես միՏերև, պոկված իր ծառից՝Քեզ վտարեց մի քամիՔո հայրենի աշխարհից, —Եվ քո ոգում՝ հայրենիՀուշն արյունով նա նշեց —Զառանցանքով արյունի՝Հորդած կարմիր մի գիշեր — …\nԼԶ\nՃի՜շտ է, Վարպետ: \n— Քո ոգունԻջած մուժի՜ նման մառ.—Եվ հալածող մահաթույն,Եվ խավարի պես խավար, —Այն օրերում մեր երկրի,Մեր աշխարհի՜ վրա ողջ—Իջել էր սև ավերքիԶարհուրելի մռայլ քո՜ղ…\nԼԷ\nԱյն օրերին արդեն մերՈղջ աշխարհում համարյա՝Նստե՛լ էր սև, ինչպես նեռ,Մեր սև ոսոխն հնօրյա, —Ինչպես բերքի տեղ հանդի՝Հնձեն թուփեր վարդենի, —Այդպես մահու գերանդինՀունձն էր արել արդեն իր: \n—\nԼԸ\nՈ՛ղջ աշխարհում արդեն մեր,Ծայրեիծայր համարյաԿենդանի հունտ էր ինչ դեռՊարտեզներում հնօրյա, —Եվ՝ ամենից առաջ՝ ինչԲողբոջ ու ծի՜լ էր ոգու՝Որ շյուղ անգամ էլ չաճի —Հնձել էր ձեռքն ահարկու: \n—\nԼԹ\nՎերջին հողի վրա լոկ,Վերջին քարին հայրենի,Ցցված կղզու նման շոգ՝Օվկիանում արյունի, —Վերջին քարի վրա այդ,Դեռ մնացած անողող ՝Զառանցում էր հուսահատՄեր ժողովուրդը՝ դեռ ողջ...",
    "Զառանցում էր կիսամեռԺողովրդի մեր մի բուռՄնացորդը, որ չուներԷլ փրկության կարծես դուռ: \n—Հորդաներով ամեհիՇրջապատված ու ողող՝Տերն էր նաև «հայրենի»Քշում անդունդն անողոք...\nԽԱ\nԻնչպես մարդկանց նավաբեկ՝Կառչած լաստին մոտեցող —Ծովահենն է հրում լերկՄոլեգնությամբ դեպի ծով. —Ժողովրդի ինչպես մերԲեկորները այդ չնչին. —«Հայրենական» տերն էր դեռՀրում անդունդը վերջին...\nԽԲ\nՓորձանքներից հարատևԱրդեն կորած, անուղի,Այդ շյուղն անգամ մահամերձԺողովրդի ու հողի, —«Իր» տերերի ձեռքով սև,Որպես դիակ՝ կրծքին քար —Պիտի սուզվեր վերջապես, —Թե փրկությունը չգար…\nԽԳ\nԲայց փրկությունը եկավԽո՛ր խավարում, ինչպես լույսԱրեգակի հեռակա,Որ ճառագում է վերուստ…Որպես հրաշք նա եկավ,Որպես որո՜տ — շառաչեց, —Խնդությունից խելագար,Մի փրկչի պե՜ս փառաճեմ...\nԽԴ\nՀեռուներում հյուսիսիՊայթեց որոտն այդ ահեղ:\nՈ՜չ մի ուրիշ ՀիսուսիԴեռ այդպիսի խելահեղԽնդությամբ չէր առաջել,Տառապյալ մարդն իր օրում,—Ո՜չ մի փրկչի համբավ չէ՜րԱյդպես շաչել դեռ հեռու...\nԽԵ\nՈ՜չ մի փրկիչ աշխարհումԴեռ չէր եկել այդքան մեծ,Այդքան զորեղ ու արու,Այդքան և՜ հաշտ, և՜ աններ: \n—Դեռ աշխարհի սկզբիցՄինչև օրերն այս նորոգ —Չէր տեսել կյանքը փրկիչ՝Այսքան ատող ու ներող: \n—\nԽԶ\nԴեռ աշխարհ չէր եկել մինչՓրկչի գալուստն այս անհուն —Այսպիսի բիրտ մի փրկիչ,Այսպիսի սուրբ մի անուն: \n—Շա՛տ է տեսել տառապածՄարդն աշխարհում «փրկիչներ», —Բայց այսպիսի փառապանծԴեռ փրկիչ չէր կյանք իջել: \n—\nԽԷ\nՏառապած մարդն աշխարհումՓրկիչներ է տեսել բյուր—Ինչ-որ չարի ու բարուՏախտակներով ընդհանուր: \n—Նրանք եկել են անխախտ՝Միշտ՝ Աստուծո անունով՝Բերելու լույս ու նոր բախտԶուրկ սրտերին՝ հանուն հոր: \n—\nԽԸ\nՆրանք եկել են սիրոԵ՜վ տանջանքի, և՜ հլուՉարչարանքի խոսքերով,Խոստանալով անմար լույս:\nՆրանք եկել են խոնարհ,Փշյա պսակ ձեռներին,Իբրև անպարտ մի զրահ՝Բախտ կռելու մի վերին: \n—\nԽԹ\nՆրանք եկել են բոլորՀոգնածներին, խեղճերին,Հոգիներին այն մոլոր,Տառապանքի լճերիցՄաղձ ու լեղի լոկ խմողԹշվառներին տալու զենք, —Որպեսզի կյանք նրանք նորԵվ նոր բերկրանք երազեն: \n—",
    "Եվ՝ աշխարհի սկզբիցՄինչև օրերը ներկա —Ինչքան եկել է փրկիչ՝Մորուքը կարճ, թե երկար, —Դեմքով կարմիր, թե դեղինԿամ սպիտակ, անգամ սև,Նույն խորհուրդով լոկ հղի՝Նույն պատգամն են բերել — «Սե՛ ր»:\n\nԾԱ\n«Սե՛ր»... — Մարդկության անցյալ ողջՊատմության մեջ, — մարդկությանԵրազներում՝ այն դողդոջ —Կապկանման մարդու լայնԳազանատիպ բերանովՀնձած խոսքից առաջին,Մինչ «հանճարեղ մարդը նոր»Նույնն են կրկնում բառացի...\nԿԳ\n«Օ՛, եղբայրներ կարոտյալ,Եվ գոսնացած, և՜ բորոտ,Դուք չեք տեսնում լուսափայլ«Կյանքն» աշխարհում այն նորոգ: \n—Թե վիճակված է անհունԵրջանկություն երկնային, —Իսկ նրանց՝ վի՜շտ անանունԸնկան երբ գիրկը մահի...» —\nԿԶ\n«Ուրեմն դո՛ւք եք կյանքիԵրանյալներն իսկական, —Ով զավակներ զրկանքի,Որ տառապել եք այնքան, —Օվկիանի պես անեզրՍիրով խոնարհ ու ներող, —Սիրեցեք սև շղթաներԿռողներին ձեր բոլոր…: \n—\nԿԷ\nԻնչքան ուզում են նոքա՝Այդ կեսարներն անբարիշտ՝Խարույկներով բորբոքած՝Ողջակիզեն ձեզ ընդմիշտ, —Միևնույնն է սիրեցե՛քԴահիճներին ձեր այդ դուք, —Ձի եղբայրներն են ձեր հեք,Ձեր զոհերն են նոքա կույր...: \n—\nԿԸ\nՁեր եղբայրնե՛րն են անգետՄեծատուններն այս կյանքի,Որոնք պիտի ժառանգենԵրկնային փառքը անգին...Որքան կյանքում այս նոքաՎայելեն ու հղփանան, —Այնքան կյանքում ապագաՊիտ հալածվեն ու տոկան...»: \n—\nԿԹ\n«Գանահարեն թող նոքաԵվ հալածեն հիմա ձեզ, —Եվ կրակով բորբոքածԿիզեն ձեր կուրծքը հրկեզ,Միևնո՛ւյն է, սիրեցե՛քՍտրուկներին դուք այդ ծույլ, —Զի ճնշվածներ են լոկ հեք,Եվ զոհեր են նոքա կույր...» —",
    "Օ՛, եղբայրնե՜ր կարոտյալԵ՜վ գոսնացած, և՜ բորոտ, —Եկեք սրտով ձեր օծյալ,Եղեք ոգով համբերող, —Քանզի կյանք եք միայն դո՜ւք.Կյանքի տերերն իսկականԵվ ոչ ոգով այն ստրուկ՝Բորոտյալներն իսկական» —\nՀԱ\n«Օվկիանի պես անեզրՍիրով խոնարհ ու ներող —Սիրեցեք ձեզ շղթաներԿռող ձեռքերն այդ գերող...Քանզի նշված են նոքաՆիշով անդարձ մի մահի, —Իսկ դրախտում ապագաՁեզ կա վայե՛լք երկնային...»: \n—\nՀԲ\nՈ՛վ, տառապյալ մարդկությանՀազարամյա պատմություն, —Ո՞ր անդունդում դու գտարԱյս թույնի պես մի սև թույն, —Ի՞նչ չարչարանք է անելԻր թույնը սև քեզ նյութել,Որ երազանքն այս անելՏարիներով քեզ դյութեց...\nՀԳ\nԵվ — բյո՜ւր անգամ, որ կրկինԲյուրապատիկ խոցված սիրտ, —Անգոյության եզերքիցԸնկած եզերքը այս բիրտ, —Ինչ հալածանք դու զարհուրԱյս աշխարհում կրեցիր,Ո՞ր երազանքն այս հանուրՔո ընդերքում սնեցիր...: \n—\nՀԴ\nԵվ չգիտեմ անգամ ես,Թե պատմության մեջ ամբողջ —Որքան էլ սև ու հրկեզ,Որքան էլ մութ անողոք, —Եղե՞լ է մի ավելիՀիմարական զառանցանք, —Քան երազաքն այս՝ վերինԲախտ խոստացող ու բերկրանք...\nՀԵ\nԻնչպե՞ս է մարդը չարքաշ,Որ երկրային է անչափ, —Հավատացել այդ «առկախ»,Ցնորքին սուտ ու անշահ, —Ի՞նչպես է նա անհաշիվԴարե՛ր, — և ոչ լոկ «հոգին»,Այլև իր կյանքն ու կաշինՏվել այդ սին ցնորքին...\nՀԹ\nՀին երազին իր ընտելՏառապյալ մարդն աշխարհումՍպասում էր փրկչին դեռ՝Սին հույսերով զարդարուն,Երազում էր, որ կգաՆա հեզությամբ ու սիրով,Սակայն ահեղ նա եկավ՝Կայծակներով ու հրով:",
    "Ոչ Հիսուսի պես խոնարհ,Ոչ Բուդդայի նման հեզ,Մրրկաշունչ նա եկավ,Որոտաձայն ու հրկեզ:\nԵկավ ձեռքին բռնած իրՈչ թե «սիրո» տախտակներ,Այլ — բռնություն անպատիր,Ատելություն մարտատենչ:\n\nՁԱ\nՈչ թե «ներման» ու «գթի»Սին պատգամներ նա բերեց,Այլ փրկարար որոտիԵվ հարվածի աներեր:\nԱռ իշխաններ ու արքանԿյանքի տերերն այն բոլոր —Հռչակեց ոխ արնակամ,Ատելություն արնհոլով:\n\nՁԲ\nՇառաչելով նա եկավ,Որոտալով որպես հողմ,Մոլեգնությամբ խելագար,Հուր սփռելով ամեն կողմ:\nՏախտակներին նրա հուրՄի պատվիրան կար գրած՝«Դաշտերին — դաշն ընդհանուր»,«Պալատներին — պատերազմ»:\n\nՁԳ\nՈ՜չ հնազանդ ճորտի «սեր»,Ո՜չ հեզություն ու ներում,Հատուցման հուր հրդեհեցՆա ճորտացած սրտերում:\nՄե՛ծ պայքարի նա կոչեց,Պատերազմի աններում,Որ խնդություն բողբոջեԶրկվածների սրտերում:\n\nՁԴ\nԲերքն ինչպես է հնձում իրԴաշտի մշակն եռանդուն,Այդպիսի մեծ մի հնձիԿոչեց նա հար ու անդուլ,Հարուստների, տերերիՀունձք հռչակեց վերջնական,Որ ոչ մի ուժ չբերիԷլ նրանց ետ հավիտյան:\n\nՁԵ\nԵվ չնայած որ չուներԻր շողշողուն ճակատինՓրկիչն այն նոր ոչ անէՍիրո պսակ մահատիպ,Եվ ոչ կնիք նա ուներՀեզահամբույր նոխազի,Բայց չէր, եկել փրկիչ դեռԱշխարհ — այսքա՛ն գեղեցիկ...\nՁԶ\nԹավալգլոր որպես միՁյունագնդակ կրակե,Որին քշում է քամինՀրաբորբոք ու հրկեզ —Գլորվում էր հյուսիսիցԴեպ արևմուտք ու հարավ,Դեպ Էվերեստ ու Մասիս ՝Դեպ արևելքը ծարավ: \n—\nՁԷ\nՇառաչելով որպես հողմ,Աչքերում հուր փրկարար՝Շաչեց նա բորբ, անողոքԿյանքի ծովում մի վարար, —Արդեն ահով ողողված,Արդեն հառնած մեր հողինԻբրև արև շողշողաց,Իբրև փարոս և ուղի…\nՁԸ\nԵվ փրկարար, որպես միՀրե հրաշք կենսաբեր,Նա (խոյացավ ամեհի),Տվեց (խոյացավ անմեհի),Մահվան անէ կապանքից, —Մեր բազուկներն ազատեց, —Եվ բերկրանքի ու կյանքիՆոր մի երկունք մեզ պատեց...\nՁԹ\nԲորբ հառնեցինք մենք նրաՀրե շնչին ընդառաջՈրպես արև հուրհուրանՀառնած հոգի մի վառած: \n—Հառնած ոգով հնօրյաԵվ ավյունով դարավոր ՝Ընդունեցինք մենք նրան,Իբրև փրկչի փառավոր:\n\nՂԱ\nԼենինյան շունչն էր այդ բորբ,Որ որոտի պես շաչեց,Մրրիկներում հեռավոր՝Լեզուների պես բոցե. —Մղված ոգով նրա մեծ,Այդ ժողովուրդն էր ազատ,Որ նորոգ կյանք տվեց մեզԵվ հայրենիք հարազատ: \n—\nՂԱ\nՄեզ հայրենի տվեց հող,Հերկ՝ ձեռքերով մեր հերկած, —Դաշտ՝ արգանդում իր պահողՀանճարի հունտն արևկա.Հանճարի հուրը այն որբ.Որ դարերից մինչև մերԱյս օրերը հրաբորբԵրգն է երկնել մեր անմեռ…\nՂԲ\nՀրահանգեց մեզ ապաՄեր առաջնորդն հանճարեղ,Որ ազգերի փառապանծՍուրբ դաշնություն մենք կռենք:\nՈր ժողովուրդն ամեն մի,Իր հանճարով ինքնագույնԿերտի երգն իր հայրենիԱնկրկնելի ու մաքուր: \n—\nՂԳ\nԵվ օրերում քո տեսածԺողովուրդները այս ճորտ —Այսօր երկրում հարազատԿյանքն են կռում իրենց նոր: \n—Դարձած մի մեծ ժողովուրդ՝Բազում ազգերն այն անցյալ՝Նույն երկնքի ներքո լուրթԿերտում են երգ մի պայծառ...\nՂԴ\nԿերտում են երգ մի պայծառԱզգությունները բոլոր,Իբրև մի հաղթ ծիածանԲազմանման գույներով…Ծիածանում մեր այդ սուրբԱմեն մի ազգ միայն յուրԳույնն է հյուսում ու հյուսումՆույն ծիածանն ընդհանուր...\nՂԶ\nԵվ եզերքում մեր նորոգ,Հայրենիքում ահա մեր —Արդ ողջունում ենք սիրով,Քո վերադարձը, Վարպետ: \n—Իր տարագիր հանճարիՎերադարձն է տոնում արդԺողովուրդը քո արիՀայրենիքով իր անպարտ —\nՂԷ\nՀազարամյա ճո՜րտ անհող,Իմ աներկիր ժողովուրդ,Էլ չկա քեզ կործանողՈչ մի դժնի, խեղդող ցուրտ. —Եվ հնամյա իր երգովԳիրկն է դառնում քո անմահ —Ահա քո շուրջը երգողՔո ձայնապետը անմահ: \n—\nՂԸ\nՎերադարձել է ահաՔո հայրենիքը ազատ,Մեռած սրտում քո պահածՆրա փոշին սրբազան.Գուրգուրեցի՛ր այն խավարԶառանցանքում քո անդուռ,Բայց չբացվեց քեզ համարԴարձի շավիղ դեպի տուն…\nՂԹ\nՀալածական երգ մեր հին,Հանճարեղ ձայն դու մեր որբ, —Դեմքիդ կնիքը մահի,Բայց միշտ անմահ ու միշտ բորբ. —Չորս ծայրերում աշխարհիԻնչքան եղար դու խաչված,Մինչ հայրենիք դառնայիր՝Նոր պայքարամ նվաճված…",
    "Օ՛, հնամյա դու մեր հույս՝Ոգու զրույց դու մեր հին,Որքան զրկանք ու կորուստԵվ լուսե զոհ մենք բերինք —Մինչ այս դարձի համար քո,Եվ հայրենի, և ազատ—Այլ պայքարով ու երգովՀիմնեցինք հող հարազատ: \n—\nՃԱ\nԵվ չգիտեմ ես՝ արդյոքԿա՞ աշխարհում մի այլ երգ,Որ քո երգի նման խոր,Եվ արնաթոր, ինչպես վերք —Ժողովրդի սրտում իրՏարիներով որբացածԼինի այնքա՛ն մտերիմ,Որքան ուղին՝ նոր բացած: \n—\nՃԲ\nԵվ չտեսար, ո՜վ երգիչ,Այս հայրենիքը նորոգ,Որն իբրև մայր ամոքիչԱրևային իր սիրովԲուժեր քո սիրտը խոցվածՍև տեգերով անցյալի,Դափնեպսակ դներ պարզՔո ճակատին պանծալի:\n\nՃԳ\nԻբրև աճյուն դու դարձարՔո հայրենիքը, որ քեզՀուշ էր թվում որբացած,Մեռած զրույց, որ որպեսԱրդեն անդարձ, կորած հեք,Ննջած մի այր՝ դրած հող, —Չի՜ բարձրանա էլ երբեք,Որ արևի ըմպե շող...\nՃԴ\nԱրդյոք կարո՞ղ էր քո սուրբ,Բեկված հոգին երազել,Որ դառնալու ես մի օրՔո հայրենիքը վսեմ,Որ պիտի շուրջդ բուրիՍերն ու գգվանքը մեր այսԵվ Չարենցը համբուրիՔո շրթունքները մեռած…\nՃԵ\nԲայց հայրենի երկրում քո,Մայր-քաղաքում նրա հին,Պատվանդանի վրա նորԵվ սրտերի վրա հիր՝Ահա մարմինը քո սուրբ,Իբրև մասունք զմռսած՝Բարձրացել է վեհաշուքԵվ բարձրաբերձ՝ իբրև սար…\nՃԶ\nՍեր է բերել և գորովՔո ժողովուրդն ահա քեզ —Քո հնօրյա երգերովՕրորելով սիրտդ կեզ. —Սիրտդ տանջանք տեսած լոկԵվ չարչարանք կրած հեզ, —Ահա քեզ փա՛ռք երգելովԱյնքան հպարտ ենք արդ, տե՜ս…\nՃԷ\nԿարոտով խոր իբրև վերքԵվ երկյուղով սրբազան —Խոնարհվել եմ ահա եսԱճյունիդ դեմ երգաձայն,—Սիրտն ու հոգին իմ ահաՆույն ափսոսանքն են հորդում՝Օ՛, իմ անդարձ ննջած հայր,Որ չտեսար քո որդուն…\nՃԹ\nԿարծես տեսել եմ ես քեզ,Մանկությունից մինչև մահԴեգերել եմ կարծես եսՈւղիներում այն ամա: \n—Բռնած քո ձեռքը դողդոջ,Հանուն ջրի ու հացի՝Դեգերել եմ որպես գող՝Կույր իմ հոր հետ մուրացիկ…\nՃԺ\nԱյդպես բռնած ձեռքը ծերՀալածական իմ հոր՝ եսՀաց եմ լեղի մուրացելՀեռուներում աղեկեզ. —Ցուրտ բակերում ժամերիՀիվանդ հոր հետ իմ պառկածԵրազել եմ ես մեր հինՏունն հեռավոր, ինչպես հաց...\nՃԺԱ\nԵվ հեռավոր մի ժամիՊատերի տակ ցրտահար՝Ես առաջին անգամ ինձԵրջանիկ եմ տեսել, հա՜յր: \n—Հա՜յր, առաջին անգամ եսԿյանքում ժպիտ տեսա քոՇրթունքներին, երբ որ քեզՄի բաժակ թեյ տվի գոլ...\nՃԺԲ\nՀետո փակել եմ հոգնածՔո աչքերը՝ ընկած խոր, —Եվ քարերին այն պառկած՝Ննջել կողքին մեռած հոր: \n—Առավոտյան իմ մռայլ,Իմ մեռած հոր դեմքին ցուրտ —Երանության անայլայլԺպիտն էր նույն հանգչում լուրթ...\nՃԺԳ\nԵվ հողմերին հեռավորՏալու մարմինը քո, հայր,Կարո՞ղ էի ես արդյոքԶառանցանքում անգամ վառ —Օ՛, երազել անգամ լույսՎերադարձիդ մասին այս, —Որ հայրենիք ես գալու,Իբրև աճյուն զմռսած...\nՃԺԴ\nՄի՞թե իրոք դու — այն բիրտԾերունին չես ննջած հար,Որ անունով միայն իրԿոմիտաս չէր, այլ Աբգար: \n—Ինչպես մեռած մարգարեՔարաքանդակ իր նաշում,Մի՞թե դու չես երկարելԱյն իրիկվա մշուշում...\nՃԺԵ\nԵվ մատները այն դողդոջ,Մոմե մատներն այն բարակ,Որ փակեցին մի օր քոՀոգնած կոպերն անկրակ՝Չէի՞ն արդյոք այն իմ խեղճՄատները որբ դեռ գերիՆվագների տրտմաշեշտԵվ տերյանյան երգերի...\nՃԺԶ\n...Իբրև մեռած մարգարե ՝Պառկել էր նա այդպես միշտ,Դեմքը մի քիչ երկարելԵվ խաղաղվել էր ընդմիշտ: \n—Իսկ անդագաղ նրան երբԻջեցրինք գերեզման. —Խաղաղությամբ նայեց վերԵվ արքայի էր նման...\nՃժԷ\nԵվ վայրկյանին ահա — այդ,Երբ որպես սուրբ մի նաշից,Արքայական վեհությամբՆայեց նա խեղճ իր փոսից, —Ես հասկացա, որ այդ խիստ,Այդ մռայլ մարդն աշխարհումԲարի մի հայր էր միայնԵվ տխրությունն էր սիրում...\nՃԺԸ\nԱյն տխուր մարդն էր, որ իրՄռայլ տեսքի տակ ուներՄի անսահման սիրող սիրտԵվ երազի հեռուներ, —Որ ահաբեկ իր կյանքումՈչ մի անգամ չժպտաց,Բայց գիտեի, որ հոգումՈւնի հուրեր մշտակայծ...\nՃԺԹ\n...Տխուր մի մարդ էր նա լոկԵվ երազող ուներ սիրտ,Ուներ ոգի համբերող,—Դեմքն էր միայն նրա բիրտ: \n—Դեմքն էր նման փականքի,Որ նա երբեք չբացեց. —Ահաբեկվել էր կյանքիցԵվ զրկանքից քարացել:\n\nՃԻ\n...Ո՜ չ մի անգամ չժպտացՆա հոգնատանջ իր կյանքում —Տեսա ամպի պես մթնածԵս նրա դեմքը մանկացուց: \n—Գոց մնաց դուռն երկաթեՄինչև վայրկյանը մահվան, —Եվ միայն մայրս գիտեր,Որ այնտեղ սերն է պահված:\n\nՃԻԱ\n...Չհամբուրեց աշխարհումՆավակներին նա երբեք, —Եվ ժամերով նստած լուռ՝Չպատահեց, որ արբեր: \n—Մարդու հանդեպ չարացած՝Ո՜չ խոհերի, ո՜չ հացիՆա չունեցավ բարեկամ,Լռությունից իր բացի:\n\nՃԻԲ\n...Եվ տարիներ միայն վերջ՝Արդեն բեկված, արդեն լուրջ՝Նոր հասկացա միայն ես,Երբ նրա պես դարձա լուռ —Որ երգերում բոլոր իմԵվ խոհերում այնքան վեհ՝Ինչ կա անհուն ու խորին,Այդ միայն նա՜ է տվել...\nՃԻԳ\n...Որ իր ամբողջ կյանքում լուռԻ՜նչ չէր վատնել նա երբեք,Ի՜նչ չէր այրել իբրև հուրԵվ չէր երգել իբրև երգ,—Երազներում իր տխուր,Պահած անգամ իրենից. —Թաքցրել է այնքան խոր,Որ իբրև գանձ բաշխի ինձ...\nՃԻԴ\nԿա տառապանք անվեհերՆաիրական քո դեմքին ՝Խոհն աշխարհի այն ավեր,Շողն հանճարի աներկիր...Նա էր այդպես պառկել վեհՄի օր հողե իր փոսում —Որպես վկա հանճարեղ ՝Հազարամյա մի նաշում…\nՃԻԵ\nԵվ հիրավի դու անմահՀայրն ես երգի մեր համայն,Որ տարագիր գտած մահ՝Տուն ես դարձել արդ միայն: \n—Դու թաղվելու ես եկելԵրկրում քո նոր, որ արդենԴարձել է հաշտ ու հզորԵվ քեզ բերում է վարդեր...\nՃԻԶ\nԿարդում եմ ես քո հոգնած,Մագաղաթյա կոպերինԵվ ճակատի վրա բարձր —Մտերմություն մի վերին: \n—Նույն մտորումն ու անհունՆաիրյան խոհն հարազատ, —Նույն երազանքն անանուն՝Հազարամյա երազած: \n—\nՃԻԷ\nՃգնավորի դեմքով ծերՄարտիրոսի դեմքով սուրբ, —Օ՛, ուրվական դու վսեմ,Թափառական մեր Հիսուս, —Ճգնավորի ճակատովԵվ մորմոքով վկայի՝Նո՜ր ես հառնում ահա դուԻբրև վկա ներկայի...\nՃԻԸ\nՕ՛, վարդապետ անվեղար.Որ վայրերում վրդովիչՁայնի հովի՜վ լոկ եղար՝Ձեռքիդ սրինգ մի թովիչ:\nԴու աղոթքի փոխարենՁայն խնկեցիր միայն վեհ —Դեպի երկինք, որ բյուրեղԺողովրդիդ սիրտն էր մեծ...\nՃԻԹ\nՈ՛վ նաիրյան հանճարիՀազարամյա դու տեսիլ, —Որքան զրկանք ու չարիքԴու աշխարհում կրեցիր. —Մարտիրոսյալ հավիտյան.Որպես անհող մարգարե —Դու հանգրվան չգտարԿյանքում — դարեր ու դարեր: \n—\nՃԼ\nԵվ միայն արդ, Նահապե՜տ,Գիսախռիվ, կորացած,Հազարամյա հոգնաբեկԹափառումից քո դարձած ՝Պիտի հառնի շողշողունՀանճարիդ հուրն այգաբեր,—Եվ խոր հանգչեն մեր հողումՔո ոսկորներն հոգնաբեկ...\nՃԼԱ\nԻբրև աճյո՛ւն դու դարձարՔո հայրենիքը ազատ, —Իբրև մասունք մի պայծառ,Իբրև նշխար հարազատ, —Եվ հայրենի քո հողում,Հին հանճարի իբրև սերմ՝Կբարձրանա՛ նա բեղուն,Երկրիդ ցողով ցողված ջերմ: \n—\nՃԼԲ\nԻբրև աճյուն դու դարձար, —Բայց հայրենի երկրում քոՀանճարիդ հունտն հրացայտԿբարձրանա՛ նոր բերքո՜վ: \n—Բեղմնավորված սրբազանՔո աճյունով և անեզրԱրեգակով մեր կիզած՝Հողն հազար ծի՛լ կտա մեզ:\n\nՃԼԳ\nՄե՛ծ ցնծություն է հիմաՄեր սրտերում, ո՛վ երգիչ: \n—Տոնն է երգի իր անմահՏոնում հառնած մի երկիր: \n—Դարձի համար քո այս վեհ,Վերադարձի քո անմահ —Կյա՜նք ենք կերտել արդեն մենքԵ՜վ արևոտ, և՜ անմար: \n—\nՃԼԳ\nՎերադառնան պիտի դեռՀազա՛ր սրտեր տարագիր,Զարհուրելի հեռուներՏարված հողմով հարաբիրա: \n—Իբրև սրտե՛ր կենդանի,Իբրև աճյուն կամ մասունք —Սրտեր քանի՛, դեռ քանի —Հողն են իրենց երազում...\nՃԼԵ\nՎերադառնա՛ն պիտի դեռՀայրենի հողը բուրյան՝Իբրև նորո՛գ երկրի տերԵ՜վ Թումանյան, և՜ Տերյան: \n—Շիրիմներից իրենց որբԻրենց դարձին են նայումԵ՜վ Դուրյանի սիրտը բորբ,Ե՜վ Մեծարենցն հմայուն: \n—\nՃԼԶ\n...Միջագետքից — Օրենսբուրգ,Հելեսպոնտից մինչև Վան, —Ո՞ ր աշխարհում արդյոք սուրբՉկա մասունք նաիրյան...Ո՞ր ափերով աշխարհիՔո մերկ ոտքերը չանցան, —Օ՛, նաիրյան հանճարիՀազարամյա Սերմնացան...\nՃԼԷ\nՊիտի դառնան դեռ հերթովՏարագիրներն այդ անթիվ, —Որ աճյունով կամ սրտովԴառնան աղբյուր եռանդի: \n—Կենդանի սիրտ, թե աճյուն. —Իբրև հունտեր հանճարեղ,Բեղմնավորե՛ն պիտի սուրբՀայրենի հողն արդ իրենց: \n—\nՃԼԸ\nԻսկ դո՜ւ, ոգի՜ երգի մեր,Վերադարձած արդեն տուն, —Օ՛, սրբազա՛ն բերքի պեսԸնդունեց սիրտը խնդուն.—Ցնծությունից խելագարԺողովրդի սիրտը քեզ, —Իբրև աճյուն դու եկար,Բայց իբրև կյանք ընդունեց: \n—\nՃԼԹ\nԻնչպես երգերը քո ջերմ,Ժողովրդի սիրտը մեծԻբրև բարիք, իբրև սերմՄի ոգեղեն ընդունեց, —Քեզ կընդունե այդպես հարՀայրենի հողն արդարև —Ե՜վ քո աճյունը արդար,Ե՜վ քո ոգին հանճարեղ: \n—\nՃԽ\nԹո՜ղ ամոքվի՜ վերջապեսՀազար սրով զարկած խոր —Սիրտդ հողում մեր հրկեզ,Որպես գրկում սիրած մոր: \n—Որպես վսե՛մ ողջակեզ՝Հոգնած աճյունը քո թո՜ղԳտնի հանգի՛ստ վերջապես —Եվ հայրենի դառնա հող…\nՃԽԱ\nԵվ հայրենի այդ հողից,Չանցած գարուն մի քանի —Կելնեն շքե՛ղ և ուղիղԵրգի շյուղե՛ր կենդանի: \n—Եվ շշունջում երգեցիկ,Հնչեղ երգում նրանց խոր —Կապրի հանճարը քո ջինջԱնմահ երթի՛ ելած նոր...\nՃԽԲ\nԿխաղաղվի՛ վերջապեսԽոնջած աճյո՛ւնը քո հար —Դարձած մոխի՛ր կենսաբեր,Դարձած ավյո՛ւն, դարձած քար: \n—Անէացա՛ծ, սրբացածԿապրի ոգիդ հմայող՝Դարձած ելնո՛ղ երգի ձայն —Եվ հայրենի՛ դարձած հող...\n30 — V — 1936\n30 — XI — 1936\n(Ուշ գիշեր)\nՆԱՎԶԻԿԵ\nԱրփիկին, Արփիկին,ԻզաբելլայինԻմ ամենաչքնաղ երկըԵ. ՉԱՐ. 1936.21. IX.\nՀԻՆ ՆԱՎԶԻԿԵՆ\nI\nՆայադների՛ նման, նայադների՛ նմանԿարոտներիս ձայնով կանչում է ինձ,Խոստանալով սիրո անհատնելի հմայքԵվ թողնելով մորմոք և կորստի կսկիծ...\nՄանկությունից անդարձ՝ իմ օրերում անցած,Տարիներիս կարմիր ավազի մեջ —Ինձ թվացել է միշտ, որ կարոտիս կառչածԻնձ սպասում է իմ Նավզիկեն...\nՆախ կարոտի նման դեռ անծանոթ կյանքի,Բիլ ծովերում նավող նավակի մեջ՝Իբրև ցնորք գայթող, կամ երազանք անգին —Հեռուներից կանչեց իմ Նավզիկեն:\n\nԵվ օրերում ապա, տարիներում անդարձ,Վայրկյաններիս կարմիր ավազի մե՜ջ —Երազեցի ընդմիշտ, թե կարոտիս կառչած՝Ինձ սպասում է իմ Նավզիկեն...\nՄերթ աղջըկա նման, մերթ մանկական տեսքով,Մերթ որպես կին տեսած երազի մեջ, —Մերթ իբրև կույս անեղծ, մերթ մի Մանոն Լեսկո —Պատկերացել է ինձ — իմ Նավզիկեն:\n\nՄերթ սպիտակ, որպես մարմարոնյա արձան,Մերթ միկենյան կավե մի վազի պես, —Մերթ եբենյա մարմնով եգիպտուհի դարձած՝Հմայել է հեռվից իմ Նավզիկեն: \n—\nՄերթ կոնքերով ողորկ, որպես ձուլած արծաթ,Մերթ՝ որպես էգ մի օձ երազի քեզ ՝Մերկ, աչքերով կանաչ, մի կին դարձած —Անեղծ մի կույս կարծած իմ Նավզիկեն:\n\nՄերթ շորերով շրշուն, մերթ ծածկոցով ծածան,Մերթ՝ լուսնային շղարշ հագածի պե՜ս, —Ամբողջովի՜ն մերթ գոց, մերթ մերկացած՝Կնությունը բացած — իմ Նավզիկեն...\nՆա մերթ կանչել է ինձ սրինգային ձայնով,Մերթ՝ քնարի քնքուշ նվագի պես, —Մերթ՝ դարերո՜վ ծանոթ, մերթ՝ միայն նո՜րԻնձ հարազատ ձայնով — իմ Նավզիկեն:\n\nՎերելքներում անծայր, հովիտներում այն ցած,Կամ ծովափնյա ոսկե ավազի՜ մեջ, —Մերթ շառաչում ծովի, մերթ լճերում անձայն —Ես լսել եմ քո քայլքը, իմ Նավզիկե՜:\n\nԵս սպասել եմ քեզ յուրաքանչյուր վայրկյան,Եվ երազել, որ երթըս երազվի քե՜զ, —Յուրաքանչյուր վայրում, յուրաքանչյուր վայրկյան,Կնոջական ցնո՜րք իմ, իմ Նավզիկե...\nԵ՜վ հանճարեղ երգում, և՜ հանճարեղ գրքում՝Ե՜վ հանճարեղ ամե՜ն մի կտավի մե՜ջ, —Եվ հյուսիսում, և հին Արևելքում,Եվ հարավում դեղին, իմ Նավզիկե՜:\n\nՇրջադարձում, երթում, քայլափոխում ամե՜ն.Հսկող հսկա դեպքի, կամ դավի պես, —Ես սպասել եմ, որ կամ դու, կամ եսԿճանաչենք իրար, իմ Նավզիկե՜:\n\nՅուրաքանչյուր բացվող առավոտվա, կամ իմՅուրաքանչյուր տեսած երազի մեջ, —Անդամ մի դուռ է երբ իմ դեմ բացում քամին—Հանդիպումդ եմ հսկում, իմ Նավզիկե:\n\nՄանկությունից իմ լուրթ — մինչև կեսօրն իմ թեք,Իմ օրերում անցած երազի պես, —Ես սպասել եմ, որ — ահա կելնես իմ դեմ,Ամենօրյա ցնորք իմ, Նավզիկե՜:\n\nԵվ իմ գրքերն ամեն, և իմ երգերն անմեռ,Եվ բորբոք հուրն իմ այս ծարավի կեզ, —Ի՜նչ որ արել եմ ես, ի՜նչ անելու եմ դեռ —Քեզ գտնելու համար է, իմ Նավզիկե...\nԵվ մինչև օրն այն սև, մինչև դառնա նսեմ,Մինչև ավյունս ամբողջ նվազի — քեզԵս փնտրելու եմ իմ ուղիներում լուսե,Անհասնելի՛ իմ սեր, իմ Նավզիկե՜...\nԵվ պոետի հռչակ, և՜ փառքի տենչ խորին,Եվ արնահամ երգի, երազի սե՜ր, —Ես տենչացել եմ լոկ հավատալով, որ ինձԴեռ սպասում ես դու, իմ Նավզիկե...\nՈր վարդերի՜ս անդարձ, տարիներիս հնձած,Անդառնալի ցնդած երազի տեղ —Իմ օրերի վերջում, իբրև անհուն ընծա —Ինձ ժպտալու ես դու, իմ Նավզիկե...\nՆայադների՛ նման, նայադների՛ նման,Կարոտներիս ձայնով կանչել ես ինձ, —Խոստանալով սիրո անհատնելի հմայքԵվ թողնելով լոկ մահ և կորուստի կսկիծ...\nII\nԿնոջս՝ Արփենիկ Չարենցի հիշատակին\nՆայադների՛ նման, նայադների՛ նման,Կարոտներիս ձայնով կանչեց նա ինձ, —Նա խոստացավ սիրո անհատնելի հմայքԵվ ինձ թողեց միայն մահո՜ւ կսկիծ...\nՆաժիշտներով իր յոթ շրջապատված՝Նաժիշտներով սիրո և ցավի կե՜զ, —Իբրև հոժա՛ր կամքով մահապարտված՝Ընդունեց սերն իմ սև — իմ Նավզիկեն...\nԿարոտներիս ծովի կղզիներում անցածԴու իմ կղզին Լղար միակ ոսկե, —Բայց սև աղետ դարձավ և մահացու հանցանքՔեզ համար սերն իմ սև, իմ Նավզիկե…\nԵվ վարդագույն, ինչպես մի վարդագույն մարջան,Կարոտներիս կարմիր ավազի մեջ —Դու ժպտացի՛ր, անցար, աներևույթ դարձար,Օ, մահացու իմ սեր, իմ Նավզիկե...\nIII\n...Արդեն նաի՛վ դարձած նայադների նման,Նայադների նման քնքուշ ձայնովԽոստանալով գարո՜ւն ու գարնանային հմայք —Այն ո՞վ է ինձ կանչում, այն ո՞վ...\n\n\n\n\n\nԻնչպես Ուլիս՝ տրված կարոտներիս կայմին՝Նայադների չքնաղ երգի՜ն գերիԱմբողջովին տրված իմ հուշերի ձայնին,Ես մոտեցա կրկի՜ն այն ափերին...\nՄի՞թե կրկին իբրև վերադարձող Ուլիս՝Մի անհնար, չքնաղ երազի մե՜ջ —Պիտի տեսնեմ կղզի՜ն այն, ուր սիրով լի՝Ինձ հանդիպեց մի օր — իմ Նավզիկեն...\nՆո՜ւյն նայադներն ահա — և կախարդիչ նույն երգը,—Բայց ավելի անհուն ու հմայիչ...Եվ մոտենում է նո՜ւյն կախարդական եզերքը՝Բայց... ինչո՞ւ է թվում նա ամայի...\nՆո՜ւյնն են ափերը լուրթ, — և պտույտի ելածՆո՜ւյն աղջըկներն ահա, — և Նավզիկեն...Բայց նա նայեց անթարթ և աչքերում ցոլացԱնդառնալի անցածը — երազի պես...\nԵվ սուզվելով, ինչպես մի վարդագույն մարջան,Տարիների կարմիր ավազի մե՜ջԱնվերադարձ անցավ և զառանցանք դարձավ —Մանկությա՛ն պես անցած — իմ Նավզիկեն...\nIV\nՆայադների՛ նման, նայադների՛ նման,Կարոտներիս ձայնով կանչեցին ինձ,Խոստանալով սիրո անհատնելի հմայք,Եվ թողնելով միայն — մահո՜ւ կսկիծ:\n\nԱրկածներիս ծովի կղզիներում անցածԻնձ հանդիպեց քանի՛ Նավզիկե,Որ հեռացավ, անցավ իր կարոտին կառչած՝Իբրև ուրիշ Ուիլս, ուրիշ սեր…\nՀեքիաթային, կապույտ իր եզերքին կառչածԻբր ուրիշի սիրո մի Նավզիկե —Իր Ուլիսին հսկող արքայադուստր դարձավ՝Կարոտներիս կարմիր ավազի մեջ...\nԵվ կարոտիս կառչած արքայադուստր կարծածՔանի՛, քանի՛ չքնաղ Նավզիկե —Ընկղմվեցին, կորան, որպես կարմիր մարջան՝Կարոտներիս կարմիր ավազի մե՜ջ…\nԱրկածներիս կապույտ կղզիներին կառչածՎայրկյաններիս կարմիր երազի մե՜ջՄի՛շտ ուրիշի սիրո արքայադուստր դարձավԻնձ հանդիպած ամե՜ն մի Նավզիկե...\nԲայց ուրիշի երկրում արքայադուստր դարձածԻմ կորցըրած ամեն մի ՆավզիկեԻնձ հանդիպեց կրկին և սիրուհի դարձավ —Իմ երգերի կարմիր ավազի մե՜ջ...\nԵրազներում անվերջ երազելով նրանց,Իմ կրքերի կարմի՜ր ավազի մեջ —Ինչ-որ մնում էր դուրս իմ երգերից գրած —Իմ չսիրա՜ծ աղջիկ, տվեցի քե՜զ...\nՏարիներում անցած իմ կարոտին կառչած՝Իմ չերազած միա՛կ իմ Նավզիկե, —Ուր սպասում էի — կորցրի նրանց՝Երազներում սիրած, երազի պե՜ս...\nԱրկածներիս կարմիր կարոտներում փնտրած՝Ինձ չժպտաց և ո՜չ մի Նավզիկե, —Եվ ինչ տալու էի ես աշխարհում նրանց —Իմ չսիրած աղջիկ, տվեցի քեզ...\nԻնչ որ դեռ դուրս մնաց իմ երգերում գրած՝Իմ կրքերի կարմիր ավազի մեջ, —Ինչ որ տալու էի ես աշխարհում նրանց —Կյանքում քեզ տվի, իմ Նավզիկե՛:\n\nՈւղիներում կյանքի, բիրտ օրերում մեր այն,Ինչ-որ կարոտ էր, հուր — ես տվի քեզ,Որ չմնա երա՜զ էլ, որ երազեմ նրանց,Որ չկանչե էլ ո՜չ մի Նավզիկե: \n—\nՍակայն կրկի՛ն, կրկի՛ն, նայադների նման:\nԿարոտների ձայնով կանչում են ինձ,Խոստանալով սիրո անհատնելի հմայք,Եվ ինձ տալով միայն — մահո՜ւ կսկիծ: \n—\nՈ՜չ գգվանքներս՝ քեզ շռայլորեն ցրած՝Գիշերներիս կարմիր երազի մեջ, —Ոչ կարոտներս անհուն իմ երգերում գրած, —Չսպառեցին կարոտն իմ, Նավզիկե՜: \n—\nՆայադների՛ նման, նայադների՛ նման, —Կարոտների կանչով կանչում ես ինձ,Եվ կանչելու ես ինձ, քանի կյանքում դեռ կամ:\nԽոստանալով ինձ սեր, տալով — կսկիծ...\nԵվ կկանչեն նրանք, մինչև անշընչացածՎայրկյաններիս վերջին երազի մեջԻնձ համբուրե իբրև իր Ուլիսին տենչած՝Վերջին շնչիս կառչած իմ Նավզիկեն...\n1936.21.11\nԱՆՎԵՐՆԱԳԻՐ\n...Ես դեռ չէի տեսել կյանքում իմԱյսքան տրտմաթախիծ թաղում...\nԳնում էր առջևիցՄի մամռագույն մշակ մանրամարմին,(Ցնցոտիներ հագած մամռանման) —Եվ տանում էր դրած աներևույթ գլխին՝Երկարավուն, բարակ մի կափարիչՄի դագաղի փայտյա, որ երևիՄանկական էր, կամ մի փոքրամարմին կնոջ: \n—Օրորվում էր գլխին մշակիԿափարիչը, որպես մի երերուն նժար, —Եվ թվում էր, թե դա՜, — այդ կափարիչը —Ո՜չ թե պատյան է սև, կամ կափարիչ մահու,Այլ փայտաշեն դժվար մի հանելուկ: \n—Այլ — մշակի գլխին հանաքի,Կամ գրազի համար դրված փայտյա մի տաշտ,Որ հանձն է առել այնպե՜ս տանել,Որ ոչ առաջ, ո՜չ ետ չըկշռվի...Եվ նա անում էր այդ: \n— Ամբողջովին՝Կափարիչի ներքո լարված, կարծեսՈչ թե փայտյա անշունչ կափարիչ է տանում,Այլ հեղուկով լեցուն մի աման, —Նա դնում է մարմնի յուրաքանչյուր ճիգով, —Եվ կափարիչն երկու կողքից ամուր բռնածՊիրկ ձեռքերով, — և իր օձանման ողորկ մեջքիՇարժումներով զգույշ ու դաշնավոր...………………………………….Չի երևում գլուխը մշակիԲայց՝ լարումով զգաստ կափարիչը բռնողՈղորմելի լարված իր ձեռքերից,Եվ անկըշիռ քայլքից մանավանդ —Նրա վախլիկ, բայց զուսպ քայլվածքիցԱկնհայտ է, որ նա — գլխից մինչև ոտքերը —Այդ դժնանքով է արդ միայն տարված...[Մտահոգված միայն մտքով այնՈր գրազի համար նա աշխարհումՉկշռվի հանկարծ և չթափվի նրա վրա շարվածՀարստությունն իր ողջ...]\tՄարդու այդ ետևից՝Այդ մշակի կարմիր կափարիչը տանող, — Ընթանում էր դանդաղ, զարմանալիՄանկահասակ մի ձի, մի քուռակ,Թե՞ — հրաշքով հանկարծ մեզ մոտ հասածՇոտլանդական փոքրիկ մի ձիուկ...Տարօրինակ էր այդ շոտլանդական ձիուկը,Երևանի անդուռն փողոցում,Լծված թիթեղաձայն մի սայլակի,Որի վրա հանգչում էր, ու կողքեկողքԸնկղմելով՝ ցնցվում էր մի մանկական դագաղ ՝Ծաղիկներով ծածկված և կանաչով.—Մանո՞ւկ էր, պատանի՞, աղջի՞կ, թե տարիքոտ,Բայց մանրակազմ մի կին — չէր երևում. —Երևում էր միայն կանաչների և խեղճԾաղիկների ներքո գորովանքով ծածկածԻնչ-որ մեռած մի կյանք, մի գոյություն,Որ տխուր է, փոքրիկ, մանրամարմին —<.................................................................>(Որ քաղաքի այս մեծ և փողոցիԲազմահազար մարդկանց երթով շքեղԹաղումների ընտել եռուզեռում, —Ողորմելի մարդկանց այդ գորշագույնԱյդ տխրագույն մարդկանց ողորմելի այդ երթը —Անհարիր էր այնքա՛ն և՜ փողոցին,Եվ քաղաքին ամբողջ, — կարծես շքեղՊողոտայով անցնում է մի մուրացիկ,Որ հրաշքով՝ կյանքում միակ անգամԻրավունք է հանկարծ ստացելԱնցնել երթով շքեղ և ընթանալ այս մեծ,<……………………………………………………..><……………………………………………………..><……………………………………………………..>...Իսկ սայլակից հետո մի քանի քայլՏարածություն թողած՝ խառնիխուռն, անկարգ,Ո՜չ կանոն, կամ ռիթմ, կամ դիսցիպլինՉճանաչող խմբով` ընթանում էր <………….>Արևելյան տխուր զուռնայիԵվ դհոլի, և մեղմ մելամաղձոտ նայիՆվագախումբ կոչված տարօրինակ հյուսկեն...Տարօրինակ, տխուր մի «դհոլչի»Իր դհոլի զվարթ, զվարճագին տեսքինՄիանգամայն օտար ու անհարիր, —Այլ, անհարիր քայլով գնում է նա համր,Իր դհոլի երթին հակառակ՝Կարծես դհոլն ընդմիշտ երես է շուռ տվելԻր տիրոջ, որ այլ փակուղի է փնտրում<……………………………………………………..><……………………………………………………..>Յուրաքանչյուրը մի ուղղությամբ,Մի թեքությամբ պարզած՝ տխրություն են ծորումԱնագորույն, անսիրտ մի տխրություն, —Յուրաքանչյուր գործիքն — իր տխրությամբ ուրույն…Մի՞թե քայլերդ է դա — այն էլ մահվա՞ն —Բայց տխուր, այդքան անագորույն —Եվ — միևնույն պահին — այդքան աներթ...Թե հենց այդպե՞ս է մահը — անհեթեթ,Անմիտ մի դիսոնանս, — արևելյանԱյդ նայերի նման տխուր և ինքնուրույն.Եվ դհոլի նման՝ այդ նայերինԵվ երազին նրանց — անհարիր......Ամենախոր, սակայն, գեղեցկությունը այդՏարօրինակ թաղման թափորի —Այն մի քանի մարդիկ և մի երկուՑնցոտիներ հագած կանայք էին,Որ ընթանում էին արևելյանՆվագախումբ կազմող մարդկանց անռիթմ,Խառնիխուռն խմբի ետևից —Եվ դժվար էր ջոկել, կամ հասկանալ,Թե արդյոք ո՞ր կնոջ, կամ ո՞ր մարդուՀարազատն է տարվում հանգստարան...Գորշ, հնամաշ շորեր հագած <…………................….><……………………………………………………..>Դեմքով արհեստավորներԸնդամենը մի յոթ կամ ութ հոգի՝Իրենց կանանց խմբի հետ միասին...………………………………………………………..Տարօրինա ՛կ թաղում………………………………………………………………………………………….Կար անսահմանՄի թովչություն, լռին, անդորր, խաղաղՏարօրինակ հանգիստ ու ներամփոփՄի դառնություն անել այդ թաղման մեջ: \n—Ի՞նչն էր այդքան գերող, այդքան ներքուստԻնձ թախիծով անհուն համակողԱյդ մենակյաց, խղճուկ, տարօրինակ թաղմանԶարմանալի անեզր այդ թափորում...Թերևս ա՞յն, որ այդ թափորն ամբողջ՝Անօգնական մարդկանց այդ խղճալի,Այդ անհարիր թափորը, — և դագաղիԿափարիչը տանող մշակը գորշ,Եվ թիթեղյա ձայնով<………………..>Հին սայլակին լծված փոքրամարմին այդ ձին,Եվ փայտաշեն դագաղը, և նրա մեջ ՝Ողորմելի, չնչին ծաղիկներով ծածկածԵվ դաշտերի ձրի կանաչովԱյդ անծանոթ մեռելը, — և վերջապեսԱրևելյան անդուռն նվագախմբիՈղորմելի քայլերգը մահու, —Եվ — այդ ամբողջ բույլին իբրև պսակ՝Արհեստավոր մարդկանց փոքրաքանակ այդ խումբը՝Ընդամենը մի յոթ, կամ ութ մարդ, —Ահավասիկ ամբողջ այս թափորի այդքանՈղորմելի, անօգ, ինքնամփոփՄենակությունը չէ՞ր, այդ չէ՞ր արդյոք, —Որ ինձ թովեց այնքան և ստիպեցՈր ես գրեմ տիվերն այս դառնաթախիծ…Այն չէ՞ր, այն չէ՞ր արդյոք, ո՛վ հոգնաբեկ սիրտ,Այդ թափորի, այդ խեղճ թաղման երթիՈղջ պատկերում այնքան քեզ հմայիչ —<……………………………………………………..>Նախանձելի թաղում... \nԱյդպես, օ, սիրտ իմ,Ես կուզեի, որ քեզ մի իրիկուն տանենԱյս հարազատ, ծանոթ այս փողոցով,Այս տների միջով, ուր կատուներն անգամՔեզ ճանաչում են... \nՕ՛, երջանկությունԱրձանանալ ամբո՛ղջ, ամբո՛ղջ կյանքում քո ողջԱշխարհային երթում անիմաց.<…………………………………………………….>Դեպի հանգստարան…………………………………………………………………………………………………Տո՛ւր ինձ, երկինք………………………………………..Այդպիսի մահ……………Եվ այդպիսի թաղում………………………..\n17. X. 1936, Երևան\nՊՈԵՄ ԱՆՎԵՐՆԱԳԻՐ\nԳԼՈԻԽ ԱՌԱՋԻՆ\nԵՐԱԶՆԵՐԻ ՄԱՍԻՆ\n1\nԶարմանալի շփոթ, ու անհեթեթ, որ մութԵս մի երազ տեսա այս երեկո հանկարծ: \n—Ո՜չ թե երազ էր այդ, այլ էապես մի մութԶառանցական տեսիլ, կամ հոգևոր արկած,Որ ապրեցի կարծես կախարդական քնում,Աչքերըս բաց, անխոհ, կիսարթըմնի պառկածԻմ սենյակում, ինչպես սովորաբար, հանգիստ, —Ընտելացած արդեն այս արթմնի կյանքին: \n—\n2\nԱրդեն վաղուց է, որ ես մատնված եմ այսԶառանցանքի նման անիրական կյանքին: \n—Եվ, իոգի նման ծալապատիկ նստած՝Վարժեցնում եմ ոգիս հայեցումի անկիրք...Պարզ՝ ստիպում եմ ինձ՝ կամքիս ուժին վստահ՝Ճաշակելու համար անեզրական հանգիստ, —Ինչպես որ այդ հնդիկ իոգին է վայել —Իմ սեփական պորտին՝ լուռ՝ ժամերով նայել...\n3\nԵվ ի՞նչ: \n— Հասնո՞ւմ եմ ես երանության արդյոք, —Թ՞՝ե — զզվելով պորտիս չքնաղագեղ տեսքից. —Նզովելով ոգու ստրկության արդյունքՀանդիսացող ամեն վերացական հանգիստ, —Հռնդալով, խնդուն նետելով դեն անթովԵրանությունն հոգու, — հղում եմ հիմն անգինԲարիքներին կյանքի, որ մարմնական, շարժուն —Վառվում, կիզվում են վառ ու վառվելով կորչում…\n4\nԱվա՛ղ — որքան էլ ինձ և՜ հարազատ, և՜ մոտ,Եվ ըղձալի է լոկ այս բռնկումն անգին,Որ ապրելու միակ ձևն ու իմաստն է հար,Միակ ընթացքը թեժ դեռ կենդանի կյանքի, —Բայց, մատնված բախտի քմահաճությամբ հիմար ՝Այս մենությանն անծայր, այս վիճակին անկիրք, —Խողխողելով ոգուս մոլեգնությունն հախուռն —Ընտելացա ուրի՛շ մոլեգնության մի խուլ...\n5\nՕ, անհեթեթ իմ բախտ, Բեհզեբուղի նյութած. —Իմ հորոսկոպ մթին, իմ դիցուհի անքիթ...Միաչքանի իմ կուռք՝ Կալկաթայում գտած, —Իմ մա՜հ, իմ մա՜ռ, իմ Մոյրա՜ — Մռա՜ — Ճակատագիր…Ավա՛ղ, ապոլոնյան ոչ թե վճիտ իմաստ, —Տախտակներիդ վրա, այլև չնչին մի գիրՀելլենական — չկար... \nԱյլ նշաններ կոպիտ —Ծուռն ոտքերի նման կույր դիցուհու բոպիկ...\n6\nԲայց ոչ... \nՆերի՜ր ինձ, ո՛վ իմ անժաման ընկեր,Իմ սիրուհի, իմ քույր, իմ երազանք անեղծ...Ողջունեցիր դու ինձ, ինչպես լուսաստղը ջեռ,Քույր Դիանի պայծառ արծաթազօծ աղեղԵվ ոսկե նետ ձեռիդ՝ որս չտեսած ու դեռՆոր դաշտավայր ելած, ձույլ կոնքերով ու նեղ,Տղայական մարմնով մի մանկամարդ նրբին,Լուսաթաթախ, ինչպես աստեղահև արփին...\n7\nԱյո՜…. Որքան էլ ես քեզ նզովեմ՝ հիմարԿամ անճարակ մարդկանց հերյուրանքից զզված,—Սակայն հո չե՞մ կարող ես մի եզի նմանԱնգիտաբար լիզել իմ կողերին քսածԱմեն կավիճ ու ցեխ, — կամ կարծրության համարԱնմտորեն փնչալ, հին թելերից հյուսվածԵրեսն ի վայր կախված չոր ծոպերի փնջին,Որ պաշտպանում են դեմքն երամներից ճանճի...\n8\nՈ՜չ, անհատակ իմ բախտ, — դու գեղեցիկ էիր,Դու բարձրացար, ինչպես արծաթացոլ, զուլալ,—Այգաբացի աստղիկ, — և ըղձանքներ բերիր,Եվ կարոտի վարդեր, և ադամանդ ու լալԵրջանկության, փառքի, երազանքի վերին,Եվ սկզբում չկար անգամ չնչին քուլաՀորիզոնում քո ջինջ, անեզրական, կապույտ, —Երգըդ երբ նո՜ր էր դեռ փառքի կամար կապում…\n9\nԻ՞նչ անեիր սակայն, անօգնական իմ սեր,Նաիրական իմ երգ, եղերական իմ բախտ, —Որ նախատինք թվաց սյունհոդոսին այն սև,Եվ սինկլիտին նսեմ — իմ ծառացումն այդ վաղ, —Եվ աճեցիր որքան ու խոյացար դու վեր —Այնքան դժնի դարձար շնորհներից անկախ,Ծագման տեղից բխող իրավունքով վերինՔանքարազուրկ մարդկանց այդ եղկ ոհմակներին...\n10\nԲայց դու ինչքան անգետ, ու միամիտ, ու խեղճ,Ու բանաստեղծ էիր, բա՜խտ, երկնայի՜ն իմ քույր…Դու հավատում էիր երգիդ ուժին անեղծ,Եվ երդերով միայն, հրապույրով մաքուրԸնդդիմանում նոցա հերյուրանքին ու եղկԲամբասանքին, — անհամ, թե բացարձակ, թե խուլԽլուրդային, անկանգ արշավանքը նոցաՀամարում քար՝ դեպի արեգակը գցած...\n1937, մարտ\nԻՄ ԼԵՐԱՆ ԱՂՈԹՔԸ\nՔառասնամյա կյանքի քարն ուսերիս վրա,Արարչական գործիս անագորույն կեսինՀղում եմ Քեզ կրկին ահավասիկ ես իմԽոհն անտրտունջ երթիս աղոթքը իմ լերան:\n\nՔե՜զ, ո՛վ Բաշխող խոհի և շնորհող եռանդ,Քեզ՝ Տվողիդ հանճար, և՜ ինքնություն, և՜ ձիրք. —Դող՝ տարփուհուն պարող, շնորհք՝ բանաստեղծին,Որ բարբառեն բանիվ և գեղգեղեն ձեռամբ...\nՇնորհապարտ եմ, Տե՜ր, ինձ լիաբուռ ձոնածՇնորհների համար և ձիրքերի անեղծ, —Որ կոչեցիր երգիչ ու բանաստեղծՆվիրեցիր տավիղ և էվոլյան քնար...\nՇնորհապարտ եմ, Տե՜ր, ես առավել սակայն,Որ կոչեցիր դու ինձ ոչ սոսկական քերթող, —Այլև ասպետ, և պետ, և զինակիրԵվ սերմնացան աննինջ՝ դժնի ժամանակի:\n\n***\nԻբր ադամանդ մաքուր տառապանքով թրծած,Պայծառացավ նա հար՝ և կարծրացավ անվերջ, —Հայրենական հողում որքան ապաքինվեց՝Ստրկության դժնի կոշկոճներով քերծած: \n—\nՈ՛վ Տեր, գիտե՜ս, որ այս հողն հոգևոր ցողողԻբր հայրենի հողի վաղվաղակի մշակ —Դեմքիս հազարամյա հալածանքի նշան՝Հերկդ եմ հերկել խոսքի ադամանդյա խոփով…\nԳիտես, որ հար՝ ելած նախքան լուսաստղը վաղ՝Ինքըս՝ ոգով անխոնջ լծված իբր համր եզ՝Խոփն եմ քաշել խոհիս — և ինձ հենց ինքըս եսԽարազանել խստիվ, որ չընթանամ դանդաղ, —\nԵվ վաստակել եմ մինչ ուշ գիշեր խրթին,Մինչև վերջին կաթիլն առօրյական ուժիս, —Ապա քնել եմ ես դաշտում քնով ուշիմՈր լուսաստղից առաջ — կրկին ելնեմ երթի: \n—\nՍակայն գիտես դու, Տեր, որ ոչ ինձ լուծիդԾանրությունն է <………………>\tընկճելՈչ զեփյուռը շնչով շոյել է դեմքիս վճիտԶովացուցիչ քրտինքը — իբրև բալզամ —\n***\nՕ, ո՜չ. — դու չե՜ս լսել երբեք տրտունջը իմՈչ հոգնության, ոչ չար հերյուրանքի հանդեպ.Թեկուզ իջել են ծանր, օրհասական ամպերԻմ ուսերին խոնջած և անտերունչ շնչին...\nԻնձ չի՜ ընկճել երբեք և ո՜չ մի ծանր քար,Եվ ոչ մի սև կոշկոճ՝ ընկած խոփիս առջև. —Ես չեմ շեղվել երբեք, — երբեք ետ չեմ դարձելԱկոսներից երկար, և քարքարոտ, և դար: \n—\nԵս չեմ շեղել երբեք հերկն հայրենի Խոհի, —Եվ հանդուրժել, որ բյուր սերունդների հերկածՀին գրքերում մնա անգամ չնչին մի քարՆետված օտար ձեռքով, որ խարանե Ուղին…\nԵվ մառախուղ, և մեգ, և կողմերից օտարՀռնդալով թռչող ոչ ընչաշունչ քամի, —Եվ վայրենի վրեժ դժնի բարեկամի,Եվ ոսոխի ժանիք արյունոտած —\nՀեղեղատներ՝ հանկարծ հայրենական հողիԱնդաստաններն համայն հեղեղատող, —Չեն ընդհատել երբեք այս Տքնությունն անդուլՀազարամյա արյամբ սրբագործված Խոհի...\n***\nԵվ դու, ով իմ Տեր, որ՝ չնայած անվերջ,Անհատնելի, նորանոր, որոմային ձիրքով՝Զարհուրելի կենսունակ, ինչպես անհուն ձեռքովԱղետալի բեղմնությամբ ցանված որոմ անկեզ,\nՅուրաքանչյուր անարատ բողբոջի կողքին,Ահ, որպիսի ամեհի, անմարելի խանդովՀռընդում են, բազմանում ու բազմանում անթիվԻրարամերժ սաղմերն այս սև — դժնի դժոխքի...\nԵվ այն գիտես, ով Տեր, դու, որ որոմն անցան՝Սաղմն անմշակ այդ սերմի՝ հրի պես լափող, —Ինչպես մորեխ ինքնակեր՝ զարհուրելի թափովԲազմանալով, լափելով սերունդների անծայր:\n\nԱնխզելի տքնությամբ՝ հերկում միևնույն՝Ամենօրյա, տվնջյան աշխատանքով ցանածԲերքն անաղարտ, — խժռելով դեռ նորընծա կանաչ,Անգամ արմատ ձգած պիրկ շյուղեր ինքնահուն, —\nՀրկիզելով, խանձելով, իբր անխորհուրդ հրդեհ —Հազարամյա մեր ցանի բերքն այսօրվա կանաչ, —Հրկիզելով անգամ մեր երգն այսօրվա անհաս,Ողջ կենսաբաղձ մի սերունդ՝ սեզ նորածիլ իբրև դեռ, —\nՄիևնո՜ւյնն է, ո՛վ Տեր, հանճարավոր անմահ, —Ո՛վ ինձ խորհուրդ պարգևող և անխորտակ ոգի, —Զրահավոր քո տված իմաստությամբ՝ գիտեմ,Որ՝ ինչպես բոց ինքնաչափ՝ ընդերքներին անմաս, —\nԻնչպես երեկ, ինչպես միշտ՝ չգտնելով շուրջն իրենցՀեշտ, դյուրակեզ ոչ մի շյուղ այլևս կենդանի, —Լափլիզելու են իրենց զարհուրելի խանդովԵվ մոխրացած՝ < >\tհողն հայրենի:\n\nԹեկուզ անինչ իմ ողին երբեմնակի բեկված՝Թողած ակոս, թողած հերկ, թողած հազարամյա,Անձկալի տքնությունն — իր հին, զառամյալՈղբն է հյուսել՝ սգալով կարոտն աներկբա, —\nՇնորհակալ եմ, Տեր, ինձ շնորհած անմահԻմաստության համար այն՝ զրահավոր, որով՝Կարողացել եմ տեսնել թե ծիլ, թե որոմ, —Եվ սնել ծիլ բազմաթիվ՝ ուժերին անմարս...\nԻՄ ԼԵՐԱՆ ԱՂՈԹՔԸ\nԻմ հանճարի անցած չարչարանաց լերանԵվ դժվարին, և դառն ճանապարհի կեսին —Ահա հղում եմ քեզ խեղճ աղոթքը ես իմ, —Ո՛վ Առաջնորդ ու Տեր հոգիներին մեր այն,Որք — կկերտեն ոգով և որք «կերգեն ձեռամբ...»\n………………………………………………………………………………………………………………Ո՛վ Առաջնորդ ու Տեր ու մեծագույն վարպետՏիեզերքում սփռած բազմաբազում —Եվ աշխարհում, կյանքում, և երազումՄարմնավորված ոգի և կերպարանք տարբեր —\nՅուրաքանչյուր չնչին սաղմնավորման անգամՁև ինքնություն տվող և ինքնության պատկեր, —Արարչագործ կամքի ո՛վ անհատնում < …………..>\n***\nՈչ քաղցրություն եմ հայցում ես քեզնից, Տեր՝Իմ դառնության բաժակին խառնելու հաշիշ, —Ոչ զորավիգ՝ տեգերի հանդեպ ամբարիշտ,Որ ինձ խոցել են անվերջ և խոցոտում են դեռ, —\nՈչ բալասան եմ ուզում՝ վերքերին իմ սև,Բազմաչարչար իմ մարմնին՝ զարկված ամենքից, —Ոչ ստության, պղծության և քսության պիղծՆիզակներով ծակոտած իմ կողերին դեղ. —\nՈ՜չ չեմ սարսում արտաքին և ոչ մի ուժից, —Եվ ոչ դրսից ինձ դավեր նյութողներից նոր, —Բարձր է անպարտ իմ ոգին և զրահավորԱմենայն ուժ արտաքին դարձնելու փոշի:\n\nՈ՜չ ես հիմա, ոչ առաջ իմ վերքերի վրաՈւժ չեմ հայցում, չեմ հայցել և չեմ հայցի երբեք, —Իմ մարմնական տոգորման, ողջակիզման դեմ,Ես — ի՜նքս եմ իմ դեմ — ո՛վ Տեր, — հայցում զրահ…\n***\nԱլեկոծվող իմ ոգու այս խորքն անարև՝Անքննելի ինքնության այս ակունքներն անտես,Այս պղպջումն՝ ինքնաբուխ ջերմուկների հրկեզՏո՜ւր զորություն կաշկանդել կամքով հանճարեղ:\n\nՏո՜ւր զորություն հորձանուտն այս անշղթա գետի,Անժամանակ, անկապան ոգևորությանԲանտել՝ անդուլ տքնության անկիրք զորությամբ՝Կոփել կայուն գիտության գրանիտյա գետին: \n—\nՏո՜ւր զորություն ազատվել աննինջ աղետից՝Հեղեղումից, ձյուների գարնանային անտես,Կածաններից, ուղիներից, առուներից այն նեղՇռնդագին հորդացող պղտոր հեղեղի\nԲարիքներից աննախորդ ու աննախընթաց, —Բարձունքներից այն անհաս, անհունձ, անկոխ — .Պատահաբար տեղահան արված հորձանքովՀարյուրամյա, ահռելի, սակայն անկենդան\nԿաղնիներից, բներից, — բարիքներից թեկուզԵվ վեհափա՜ռ, և մեծ, և՜ կոթողներ դարձող,Սակայն սնիր ինձ, Տե՜ր, — ամենօրյա հացով,—Գորովագութ, չարքաշ, որ վարարած ոգուս\nՏո՜ւր զորություն երկաթյա կամքով աներկբաԿանգնած հախուռն այդ հողմի գալարմունքի հանդեպ՝Պատկերների, խոհերի հեղեղումն անդեմԹեքել հունի մեջ ոգու՝ հեղեղի պես այն,\nՈր անպատվար ու պղտոր լեռներից անթիվԱռուներից, ուղիներից, կածաններից ծածուկ,Գագաթներից բարձրաբերձ, իբրև հալած ձյուն,Տեղահանված, ողողված գարնան անհուն խանդից —\nԶարհուրելի հեղեղով ողողելով ամբողջԼեռնաշխարհի հովիտներն եզերքից եզերք,Գետերի հունն են մտնում և հետզհետե —Լայն, ծանրանիստ, վեհափառ, դանդաղ հորձանքով —\nԸնթանում են համրաքայլ, արքայաբար, հանգիստ —Հնամենի հունից դուրս ողողելով թեպետԱնծայրածիր մերձակա մացառուտներ, թփեր,Որ գարնան տիղմն են ծծում, որ բարձրանան կյանքի, —\nԵվ ինչպիսի՛ հեղեղներ երազների, խոհի,Եվ մտքերի որպիսի հեղեղատներ եմ հիշում, —Որ բարձրացել են անցած տարիների մուժում, —Եվ ինձ տվել են միայն խեղճ մի քանի երգ:\n\nԵվ մինչև օրըս, ո՛վ Տեր, մի վայրենի, անխոհ,Մութ հորդայի եմ եղել իմ արվեստում նման, —Հեղեղումի ենթակա հովիտներում ամաԴարեիդար բնակվող գեղջուկների անխոհ, —\nՈր փոխանակ լեռներից յուրաքանչյուր գարունՎար գլորվող ահռելի հեղեղների համարՀուն փորելու և ընթացք բեղմնավորող, անմահՈր ոսկե տիղմը մնա անբեր դաշտերում, —\nԱյս բյուրպատիկ ավելի, թե՜ հեշտ, թե՜ անահ,Թե աղետից ազատող, թե վերահաս մահից, —Այս պրոզայի փոխարեն ամեն ձյունհալի —\nՏուն ու այգի թողնելով հեղեղատի կամքին՝Քարանձավներն հանելով անասուն ու մանուկ,—Ձող ու կեռել են շինում, ընտրում դիրքեր բանուկԿոճղ ու ծառեր բռնելու հեղեղատի միջից…\nԵվ չգիտե, որ թեկուզ հազարամյա կաղնիներԿարողանա նա պղտոր հեղեղատից այդ որսալՆախ՝ հարազատ, հենց իրենց անտառներից է կորզած, —Եվ ապա ջուրն այդ — որքան նոր կաղնիներ կծներ, —\nԹե բովանդակ ուժերով իրենց և՜ պիրկ և առույգԲազուկների, ջղերի, և կամքերի զորավոր, —Հուն փորեին գարնանային հեղեղատի համար, որՏիղմ է բերում բեղմնավոր ամեն <……….>\tու գարուն\nԱխ, դու նրանց ես եղել հաճախակի նման, —Սպասել ես տարերքին ոգևորության\nԿարողացե՞լ ես արդյոք, ով խոհերի վարպետ,—Որ ամենայն գարունքի հախուռն խնդությամբՀեղեղատներ ես ապրել ոգևորության, —Եվ քանի շունչ կա քո մեջ պիտի դեռ ապրես, —\nԿարողացե՞լ ես արդյոք քո ուժերի ներքինՀեղեղատով ողողված հովիտներում հողե, —Ոչ միայն շյուղ որսալ խեղճ ու ինքնաբուխ տողեր,Ոչ լոկ անխոհ վետվետում ինչ-որ հնչուն երգի —\n[Դու որսացել ես միայն ինքնահորդուն տողեր,Եվ միայն շյուղ մի չնչին լիահնչյուն երգի...]\nԼԵՐԱՆ ԱՂՈԹՔԸ\nՏո՜ւր ինձ կորով, տո՜ւր ինձ ուժ, տուր զորություն անկոր,Տո՜ւր գիտություն սեփական սահմանների, խորքի, —Տուր տեսություն անմշուշ աչքի, շնորհքի —Անեզրական տքնությամբ, համբերությամբ, կամքով\nԱլեկոծվող իմ ոգու, իմ հոգևոր խորքի,Կենսահարույց ուժերի ակունքներից անտեսՊղպջացող, եռացող ջերմուկների պեսԴեպի արև խոյացող այս խաժադուժ զորքին —\nԴեպի արև, դեպի կյանք, դեպ դաշնություն ու ձև,Կերպավորման, դաշնության, բյուրեղացման ձգտողԱյս քաոսի խաժադուժ արշավանքի հանդեպԼինելու բարձր ու զգաստ՝ ոչ ենթակա ստրուկ, —\nԱյլ զորապետ ու արքա, սուվերեն ու տեր, —Մոգ ինքնախոհ ու իոգ, ճարտարապետ կարող, —Պատկերների Արքիմեդ՝ ընդդեմ բարբարոսՀորդաների ներխուժման՝ թեորեմն իր լուծող դեռ: \n—\nՈ՛վ դու, որ պետ ես կարգել ինձ՝ տարերքին անդեմ,Կույր տարերքի ու նյութի տենդր կաշկանդող, —Տո՜ւր զորություն լինելու, — ինքըս իմ դեմ անդող,Մութ ինքնությունը նյութի ձևով կաշկանդող —\nՈվ դու, որ վարպետ ես կարգել ինձ սկզբից ի վեր՝Ճարտարապետ խոհերի, երազների, երգի, —Գեղեցկության, դաշնության չեղյալ եզերքի,Եղերական վարդապետ և <…………………>\nՏվե՞լ ես դու արդյոք ինձ՝ ձիրքից առավել,Անգամ անհուն շնորհքից և հանճարից անգամՏասնապատիկ առավել կարևորը — կամք՝Անեզրական երկունքով միայն տառապել...\nՏվե՞լ ես ինձ զորություն անագորույն, դաժան՝Չվարանել սաղմերի բեղմնավորման պահինՉվարանել արյունից, սրածումից, մահից —Հանուն ձևի ու խոսքի միակ սրբազան:\n\nՏվե՞լ ես ինձ զորություն ստեղծագործ ոգուսԶարհուրելի երկունքի հրաշագործ ժամին,Երբ կայծակներ են ճայթում և շաչում է քամին —Ոգևորման սանձարձակ հողմն հզորագույն, —\nԵրբ ամեհի ու հախուռն ոգևորությանԱնանց քամին է շաչում անտառներում ոգու,—Եվ խոհերի կապտափայլ կայծակն է զարկում՝Հրկիզելով անդունդներ բեղմնավորության, —\n***\nԵս չգիտեմ արդյոք կա՞ աշխարհում մի այլՍտեղծագործ էակ, թեկուզ չնչին բացիլ, —Իմաստագույն էակ կոչվող մարդուց բացի,—Որ անխորհուրդ այսքան, այսքան շռայլ\nԹե՜ առանձին, թե հետն իր նմանների բազում՝Յուրաքանչյուրն ուրույն ճարտարության վարպետ, —Այսքան անհուն, այսքան մրջյուններից տարբերՏնօրինի հանճարն ստեղծագործ, —\nԱյսքան անգետ մսխի իր ջեռացող ոգու,Կայծակնացայտ մտքի, շնորհքների —Օվկիանի նման անծայրածիր խորքի\n***\nՔառասնամյա հոգսի բեռն ուսերիս վրաԱնհանգըրվան երթի ճանապարհի կեսինՀղում եմ քեզ, վարպետ, ահավասիկԽոհն անտրտունջ ես իմ — իմ աղոթքը լերան:\n\nՔե՛զ, ո՜վ Բաշխող խոհի և շնորհող եռանդՔեզ՝ Տվողիդ հանճար, և տքնություն, և ձիրք, —Դող՝ տարփուհուն պարող, — շնորհք՝ բանաստեղծին,Որ գայթակղեն ոգով և որ երգեն ձեռամբ...\nՔեզ՝ Տվողիդ մեղվին ոչ լոկ անհուն շնորհքՀյութ քաղցրահամ հինել ծաղիկներից լեղի, —Այլև հրաշագործ այդ երկունքով հղի՝Հանուն գալիք զեղման՝ լինել ճարտար Շինող...\nԵվ — Տվողիդ չնչին մրջյուններին անգամՈչ միայն ձիրք ու ջանք տվընջական գործի —Այլև ստույգ քարտեզ հազարամյա փորձի, —Ճանաչության չափի, ձգողության անգայթ:\n\nՀամառության, ստույգ ճարտարության, անշեղՄի մազաչափ անգամ կանխորոշյալ գծիցՈչ մի կողմ չթեքվող կառուցման կամք <……….>Այն, որ տալիս է ուժ և գիտություն\nՈչ միայն, Տեր, նրանց՝ մրջյուններին անգետ, —Բեղմնավորել, տևել, անընդմեջ տևել —Այլև հանճարափայլ լաբիրինթներ ձևել, —Եվ կերտելու պահին՝ չխնայել կյանքեր —\nԱրդ՝ անձանձիր, անտրտունջ անանձնական պատվիրան, —Քառասնամյա տքնությամբ, ճարտարությամբ անբիծ,Մոլեգնությամբ ուժերի, որ տրված էր ինձԿատարելով հոգևոր գործն ինձ պատվիրած, —\n1937, մարտ\nՀԵՐՈՍԻ ՀԱՐՍԱՆԻՔԸ\n(Դրամա)\nՊԵՐՍՈՆԱԼ՝ՀեղինակըՀանդիսականներԿապույտ լերան արքայադուստրըՀամլետԴոն-ՔիշոտՍասունցի ԴավիթըՖաուստԳլուխ պահող ԿիկոսըՔաջ ՆազարՀուրիներ և փերիներ\nԳործողությունը տեղի է ունենում հեղինակի ուղեղում\nՏեսարանը՝ սենյակ, գրասեղան, սեղանի լամպ՝ կարմիր թավշյա լուսամփոփով: \nՎառված է միայն այդ լամպը և նրա լույսով կիսաղոտ կերպով լուսավորված սենյակում, բացի սեղանից, ուրվագծվում են գրադարակներ, Ջիոտտոյի հայտնի ֆրեսկայի մի մասի արտատպությունը, որը ներկայացնում է Դանտեին և Պետրարկային՝ դրախտում: \nԴիմացի պատին, այսինքն գրասեղանի ետևը՝ չինական պաննո, դեղին թավշի վրա նկարած չինական մի հեքիաթ: \nԲացի պաննոյից սենյակում պարզ երևում է գրասեղանի ձախ անկյունի մոտ, բարձր պատվանդանի վրա դրված հսկայական բրոնզյա Բուդդայի գլուխը՝ դեղին, պսպղուն այտերով, ծուռ նշաձև աչքերով և հեգնական շրթունքներով: \n— Լուռ է, լսվում է միայն ժամացույցի չխկչխկոցը:\n<………………………………………………… >(<…………………………………………….><…………………………..>\tբազմած է հեղինակը<…………………..>\tճակատին կեղծ-կլասիկ <…>Սկսում է մենախոսել: \n—Հեղինակը. —Գիշերը ամբողջ, հիվանդ, խելագարԵս երազեցի արևի ոսկին...Շուրջս ոչ մի ձայն ու շշուկ չկար, —Գունատ էր շուրջը գիշեր ու լուսին:\nԵս երազեցի արևի ոսկին,Տենչացի նրա հրաշքը խնդուն,Ուզեցի սիրել շշուկն իմաստուն՝Արևանման, արնավառ խոսքի —Բայց շուրջս այնպես գունատ էր տկարԽոսքեր չկային և արև չկար…<…………………………………..>Այո ՜…\tիմ շուրջը գունատ էր, տկար —Խոսքեր չկային և արև չկար...Բայց ասել էր այդ... \nՏարիներ առաջԵրբ այնտեղ, Ղարսում, պատանի մի դեռԵրազում էիր դու մութ մի երազ —Երբ քո միտքը դեռ ինքն էլ չգիտեր,Թե ինչ է ուզում... «արև» ասելովՀասկանում էր նա երևի մի հուր —Հրեղեն աղջիկ, որ իր բորբ սիրովՀրդեհեր պիտի քո սիրտը տկար...Եվ այդ «բառերի շշուկն իմաստուն»Չէ՞ր արդյոք մի խեղճ, մի տխուր մարմաջ—Դառնալ բանաստեղծ մի հռչակավոր,Շահել դափնիներ, պսակներ ոսկյա,Ունենալ կյանքում այն ամենը, որԿարող է ձգտել ունենալ մի խեղճ:\nԳավառի ոգով սնված բանաստեղծ...Եվ դու ունեցար... \nՏրվեց քեզ, կյանքումԼինել բանաստեղծ ճանաչված ու մեծ,Տքնության պահեր ունեցար անքունԵվ քո բորբոքված միտքը ստեղծեցՊոեմներ, երգեր, տողեր ու տաղեր,Որ գիտեն հիմա շատերը կյանքում.Եվ ընթերցողը քեզ վարդեր շաղեց՝Բայց դու մոլորված լույսերի շաղից՝Անվերջ գնացիր անկումից — անկում...Քո գլխի վերև ծագեց մի արև,Որ մարդկանց վսեմ կամքը ստեղծեց,Եվ տեսար կյանքում դու այգն այն հրե,Որ պատմության մեջԲացեց օր անմար և անմարելի...Եվ կյանքը շուրջդ պայքարով էր լիՎսեմ պայքարով խնդության բերող,Գոյության ամբողջ ընթացքը փոխող,Պայքարով մի մեծ, որին դու տվիրԻնչ կարող էիր քո քնարով տալ —Էլ ի՞նչ ես ընկել ցնորքի ետևից,Եվ ի՞նչ ես, անկամ ու սենտիմենտալԵրազում բառեր, որ չկան կյանքում...Բայց չէ որ բոլոր քո անհեռատեսՔննադատներից առավել խորունկՀասկանում ես դու, որ այն ինչ ունեսՈր այն ինչ չկա այդ <…...>Չի՜ կարող ճարվել մենակ <…. >Եվ մեկի միայն <…………>\nՁգտում եմ անկիրք մի իմաստությանՄի ամբողջության մտքի ու հույզի —Որ կարող է, օ, հասկանում ես այս,Հասկանում ես այս ամենքից դու պարզ,Որ կարող է այն, ինչ ուզում ես դուՍտեղծվել միայն բոլոր մարդկայինՈւժերի կամքով, պայքարով անդուլ...Դու գիտես, որ երբ դաշտերում մեր լույս,Այս համայնական դաշտերում մեր լայնՀերկում է խոփը եռանդով անդուլ,Այն ոչ թե հողն է մշակում միայն,Այլև մեր ոգու ճանապարհը լայն,Եվ այն, որ վիհ է թվում և անգանգԵվ այն էլ ոգո՛ւ և երազանքի —Այդ ուղի է լոկ պայքարի, մի հանդ,Որ համայնական մարդկային կյանքիԽոփն է մշակում այսօր օրնիբուն...Գիտես դու և ա՜յն, որ միայն ոգովԵվ մտքով լինել գործին մասնակից —Նշանակում է գնալ ցերեկովՀազար մոմանի լապտերը ձեռքին —Եվ իզուր վատնել ժամ ու ժամանակ...Եվ լապտերը քո — լոկ թուղթ և թանաք,Որ կարող է լոկ քեզ լուսավորել,Եվ այն էլ լույսով մի կասկածելի. —Օ, ո՜չ <………………………><……………………………….>\tելի՜ր և զե՜ն—Ելե՜ք <…………………….>\nԺամանակներից <…………………..>Ինչպես <…………………………>Կանգնում եմ ես <……………….><………………………………………..>Դեմքերը միակ մարդկային ուղու —Սակայն պոետին ցույց տալու համարՈւղի ճշմարիտ, — ենթարկվենք մի պահՔմահաճույքին նրա միամիտ. —Ելե՜ք, բարձրացե՜ք գիշերվա ժամին,Հայտնվեցե՜ք ամբողջ ձեր կերպարանքով,Բարձրացեք հեռու մուժից, խավարից, —Ապրեցե՜ք մի պահ ձեր ամբողջ կյանքով...(Այմ խոսքերի վրա սենյակի զանազան անկյուններից դուրս են գալիս և շրջապատում են բանաստեղծին, կանգնում են նրա չորս կողմը, վերոհիշյալ հերոսները՝ իրենց տրադիցիոն կերպարանքով):\nԱքիլլեսը. —իբրև հունական մարմարոնյա արձան, մերկ ու գեղեցիկ:\nԹերսիդեսը. —ինչպես նա նկարագրված է «Իլիական»-ում:\nԴոնքիշոտը. —ըստ Սերվանտեսի, Դատրեի նկարի համաձայն՝ բարակ, բարձրահասակ, ասպետական զրահներով, ավելի եղերական քան ծիծաղելի, իսկական «տխուր կերպարանքի ասպետ»:\nՀամլետը. —տխուր ու գեղեցիկ, տրադիցիոն զգեստներով ըստ Ադամյանի (որովհետև պոետը, իմ հեղինակը, այդպես է պատկերացնում նրան):\nՖաուստը. —ըստ Գյոթեի, երկար մորուքով, մազերով, բարձրաճակատ և արի:\nՍասունցի Դավիթը —ըստ նկարիչ Հ. Կոջոյանի նկարի — նրա կերպարանքի ոճում զգացվում է գերմանական դասական նկարչության (Դատրե) ազդեցությունը:\n<………………………………………….>(Քաջ Նազարը. —Ամենաչքավորը՝ գլուխ պահող Կիկոսի կերպարանքն է: \n— Միջահասակ, ծուռ, մեծ քթանի, մազերը ցից, աչքի մեկը ծուռ, գլխին մոթալ փափախ, զգեստները բազմաթիվ խունացած կարկատաններից, երբ փափախը հանում է առաջինը, որ աչքի է ընկնում, նրա գլխի վրայի հսկայական ուռուցքն է, կոշտը, որ թեև փափախի տակ չի երևում, սակայն փափախը հանելիս համարյա նույնքան տեղ է գրավում, որքան փափախի ներսը: \nԱյս իսկ պատճառով և միշտ փափախը գլխին է մնում, եթե միայն որևէ արտաքին հանգամանք չի ստիպում նրան փափախը հանել: \nԱմբողջ գործողության ընթացքում նա աշխատում է աչքի չընկնել, միշտ թաքնվում է սրա նրա ետևը:\nՊոետը. —Ա՛հ, չէի տեսել ես երբեք այսքանՉքնաղ ու անհուն մի տեսարան վեհ...(Բարևում եմ — ուրեմն ես ապրում եմ, —Ասել է ծերուկ Դեկարտը դեռ...Բայց խորհում եմ ես, թե գրում հիմա)<………………………..>(<…………..>\tժպիտը երկնագույն լույսով <……..>. համարյա լիրիկական, երանության հասնող ժպիտ, որից սակայն չի կորցնում իր մեղմ, լիրիկական, միևնույն ժամանակ և՜ տխուր և՜ երանություն արտահայտող իրոնիական բնույթը:\nԲոցը.—Վառեցի ահա ես խավար մուժումԻմ կապույտ բոցի երկնային լեզուն,Բայց դեմքս երբեք ես չեմ բաց անումԱյդքան հեշտությամբ... խնդությամբ անհունԹող լցվի հիմա սիրտը պոետի...Թե ուզում է նա կյանքին ավետիԻմաստությունը իմ <………….>Թող ցույց տա մի պահ, իր հերոսականՑանկությունների ընթացքը և եսՑույց կտամ անգամ իմ դեմքը նրանԹե գտնի ուղին՝ նա ինձ <…………..>Հեղինակը. —Վառվել են, գիտեմ, դեմքդ տեսնելուՑանկությամբ կյանքում հերոսներ բազում.Նրանցից էի ես հույս սպասում,Ուղի սպասում, և խորհուրդ, և ձև, —Եվ այժմ ահա թող գան, թող բանան< >< >< >Բոցը.—Զուր մի չարչարիր մտքերով դու քեզՈւզում ես ասել՝ երա՞զ է արդյոքԱյս ամենը, որ տեսնում ես ահա,Կարող եմ իսկույն քեզ պատասխանելիՈր երազ է սա... \nԵվ ոչ մի կասկած.Մի ձմեռային գիշերվա երազ,Գիշերվա, որ քեզ թվում է անծայր...Օ՛, հիմար պոետ... \nՕրերդ անցածՔեզ չեն խրատել... եղել ես թեևԴու ոչ թե միայն բանաստեղծ մի խենթ,Այլև պայքարող ու քաղաքացի,Բայց... չես հասկացել մինչև հիմա դու,Որ բոլոր չքնաղ իղձերը մարդուԵրազում են, տե՜ս, կատարվում անշեղ. —Այդպես են բոլոր ֆանտաստիկ, հնչեղ,Թե «գիշերային», թե «ներմարդկային»Ցնորքները, որ հեքիաթի ձևովԱյցի են գալիս պոետներին մերթ.Եվ չե՞ս հիշում դու, չե՞ս հիշում միթեԸնդամենը լոկ մի գիշեր տևողԱյլ պոետների ցնորքներն անուշ...Հիշիր <…………>\tթեթև, փաղաքուշ<…………..>\tհեքիաթ < ><……………………………………………..>\n\n\n\n\n\nԵրգեր հմայիչ, կատակներ ուրախԻմաստուն խաղեր, որ ունեն անհուն,Երբ ոգին ինքն է իրմով հիանում,Երբ ոգին ինքն է սանձարձակ թևումԹաքնված չքնաղ մարմնի ետևում...«Ամառվա երազ», «Վալպուրգյան գիշեր»,Զվարթ «Աթթա Թյոլ» և որը հիշես...Թողնենք սակայն այս զեղումն հիմա, —Եկել են ահա երազի նմանՇարվել են քո դեմ «հերոսները» քո,Բուդդան է նայում վերևից իր հինՀավիտենական ժպտացող դեմքով, —Եվ ես վերջապես... \nՀավիտենականԿանացիության ուրվականն անմահ...Կանչել ենք այս քաջ այրերին ահա,Որ լուծեն մթին հանգույցը կյանքի.Դե, ասա՜, ես քո ստրուկն եմ հլու,Ո՛վ, դու բանաստեղծ, ոգի անհանգիստ, —Ի՞նչ հարց ենք արդյոք մենք սոցա տալու...Պատասխան. —Դու ինքդ էլ գիտես ինձանից էլ լավ...Քո դեմքն եմ ուզում, որ իմ դեմ բանաս,Չես բացել <……….>\tայս հերոսականԱյրերի հանդեպ < >< >\nԳաղտնիք է եղել... \nԵվ նոքա եթեԲացել են երբեմն հպումով թեթև,Իմ դեմքը մի պահ — հաղորդել են այնԳրքերում իրենց, երգերում ունայն,Եվ արկածներում, որ եթե իրենքՉեն պատմել — ապա ուրիշներն են միշտՊատմել շարունակ: \n— Թե որքան է ճիշտ,Նրանց հաղորդածն — այդ ինքդ գիտես.Հայտնի է ինձ լոկ, որ գերել եմ եսՄարդկանց հավիտյան, բայց չեն հասել ինձ:\nՄթին է եղել հանելուկն իմ հար,Ինչպես այդ պատին խփած պատկերիԻմաստը թաքուն... \nԵվ այժմ ահա,Թե ուզում ես այս այրերի ամբողջԻմաստությանը հասկանալ — սոցաՏանք, մի հանելուկ լուծելու չնչին.Թող մեկ-մեկ սոքա պատմեն մեզ պայծառՈրմնապատկերի այդ իմաստը հին, —Եվ ով սրանցից ավելի հստակ,Ավելի խորունկ հասկանա ամբողջԻմաստը այդ հին չինական գորգիՆա էլ < >Եվ հաջող ………………. >Համաձայն...... ………………>Դիմացի նկարը\nԴեղին մետաքսյա ֆոնի վրա < >\tչինական նկարչության պրիմիտիվ ոճով պատկերված է անհեռանկար մի պեյզաժ, ավելի շուտ իրար մեջ պայմանական ոճով հագցրած մի քանի փոքրիկ պեյզաժներ, որոնք կապված են իրար ոչ թե օրգանական ձևով, այլ զուտ պայմանական, ֆրագմենտալ ոճով: \nՊաննոյի աջ անկյունը մի գորշ դաշտանկար է. մի ցածլիկ չինական <……..>, բռաչափ բրնձի արտ: \nՄի տարիքոտ կորաքամակ չինացի: \nԱյս ֆրագմենտը լոտոսների և եղեգների ֆանտաստիկ օրնամենտով միանում է երկրորդֆրագմենտին, որի վրա նկարված է հախճապակյա մի չքնաղ պալատ, պատշգամբով, դեմը լազուր լիճ, պատշգամբում մի չքնաղ աղջիկ, իսկ ներքևում նրբիրան մի պատանի նվագաբանը ձեռքին երգում է՝ երազային աչքերը հառած պատշգամբի գեղեցկուհուն: \nԱյս երկրորդ ֆրագմենտը նույնպիսի օրնամենտով միացած է երրորդ ֆրագմենտին, որի վրա նկարված է մի ծեր ալեհեր < ...... մորուքի…………> <՜ . . . գիրք է կարդում. գիրքը դրված է…………………..> < . . դրված է կրակի վրա ………. >\tէ եղեգնյա աթոռի վրա……>\tդռան առաջ……………>\tվրա, կարծես ճահիճում լողացող տախտակամած է, որ օրորվում է կանաչավուն, նեխած ջրերում, որոնց միջից գլուխները հանած, ահագին աչքերով երկինք են նայում կանաչավուն գորտեր, մողեսներ և կարմիր ձկներ... \nԱյս է պաննոյի ամբողջ բովանդակությունը:\n< >< >Որպեսզի տեսնեմ, ինչպես ես <հարթել>Այդ հերոսական այրերի համարՃանապարհ դեպի քո հմայքը հին...Ո՛վ գերերկրային թագուհիդ անել, —Թույլ տուր նոքա գան, և իբրև գերիՀավիտենական կանացի հրիդ —Իրենց սուրասայր սրերը հանեն,Ելնեն քո առաջ մահվան պայքարի,Որ տեսնեն՝ արդյո՞ք ինչով են թերիԻնչո՞ւ չեն արդյոք հասել նոքա քեզ,Ինչպե՞ս են արդյոք մոտեցել լույսիդՈ՞ւմ սերն է եղել ավելի հրկեզԵվ ո՞ւմ վարանումն՝ անիմաստ ու սին...Բոցը.—Իսկ ո՞ւմ ես ուզում դու կանչել արդյո՞ք,Տարբե՛ր է եղել այնքան դարերում...Թե վարանումը, թե ուղին մարդու...Հեղինակը —Երբ նայաւմ եմ ես լույսիդ անհունԵվ փորձում տեսնել ընթացքը ոգու, —Տեսնում եմ, որ բարդ ուղիներում քոԴեգերել են բյուր բազմաթիվ այրեր —Բայց շարքում դոցա քչերն են միայնԻրենց ինքնության տիպարով փայլել...\n< >< >< >Բայց պարզ <……..>\tհանճարեղԱյրերի ձայնով մարդն է խոսում <………….>Իր պարզ, մի քանի գծով հիմնական...Դեմքեր են դոքա, տիպարներ պայծառ —Եվ մարդն ինչքան էլ փոխվի աշխարհումԿլինեն նման կերպարանքներ հար՝Իհարկե, տարբեր, օ՛, իհարկե <………>\nԲանաստ. —Եվ ո՞վ է արդյոք առաջինը — այդԿերպարանքների շարքում...\nՊ.—— Օ՛, արի,Աքիլլեսն անշուշտ, հերոսն այդ վսեմ.Հեկտորը անշուշտ, Հեկտորը, կասեք…Օ՛, ոչ — կյանք <…………..>\tտարբերԱնունների մեջ ելած իրար դեմ...Եվ մարդիկ դարեր հավասար սիրով,Նույն հիացմունքով, փայլով ու հրովԴրել են նոցա ճակատներին վեսԴափնիներ կանաչ, և հուրհուր վարդեր...\nԲ. —\nՈվքե՞ր են մյուս հերոսներն — ասե՜ք,Թվեցեք հերթով, որ կանչեմ նոցա< >< >Որի մազերին <…….>\tէ թափածԻսկ սրտի վրա կասկածանք ու մահ...Գալիս է ապա բոլոր դարերիԵվ բոլոր անմահ ժողովուրդներիՄեծագույն հերոսն, այրն այն իմաստուն,Որին <......>\tկամ թե պարզապես«Ֆաուստ» են ասում: \n— Սրանք են ահաՀամայն աշխարհի և կյանքի համայնՍտեղծած տխուր հերոսները մեր —Բայց ուզում եմ ես,Որպեսզի լրիվ լինի իմ կյանքիՎարանումների պատկերը <…...>Կանչենք մենք նաև հայ <…..><…………………………………………..>Ստեղծած երեք հերոսներին մեծ...Այդ հերոսներից առաջինը հենցԴավիթն է, որին ես հայ ԱքիլլեսԱնունն եմ տալիս մտքում իմ հաճախ,Նմանությունը թեև արտաքին,Ձևական է լոկ: \n— Իսկ երկրորդը — ախ,Քեզ տարօրինակ թվա քիչ գուցե,Բայց նա՝ կարտոնե զրահներն հագին —Քաջ Նազարն է մեծ... \nՍակայն մեծագույն,< >\nԴա — գլուխ պահող Կիկոսն է անմահ...Որ չի ստեղծել ոչ մի ժողովուրդԱշխարհում այդ մեր Կիկոսի նմանՄի ցայտուն տիպար, այսքան մի հմուտԿերպարանք, որ ողջ մի ժողովրդիԱնցյալի տիպար — պատկերը լիներ…\nԲուդդա — (իր պատվանդանից)\nԱնհնարին է, իրոք, չընդունելԱյդպիսի անհերք մի ճշմարտություն...Ես, որ պահվելով իմ նիրվանայիԿապույտ եթերում գտել եմ հանգիստ,Դժվար ապրեի ու դիմանայի՝Կրելով այդքան տառապանք ու վիշտ...Բայց ուղին նրա անմիտ է ու սին,Հասել է արդյո՞ք նա խաղաղությանՈգու ու սրտի... \nՕ՛, իհարկե, ոչ, —Հարգում եմ թեկուզ ես այդ Կիկոսին,Բայց չեմ նախանձում, այդ անվերջ, անխոնջՋգտումին նրա՝ անպայման տևել...Իր այդ ձգտումով նման է նա քիչԻշու... որ ունի... թռչելու թևեր...\nԲոցը.—Ա՛խ զուր ես հեգնում, բուդդա, դու նրան,Եվ զուր է կարծում բանաստեղծը, որԿիկոսն է միակ հերոսն հուրհրան:\n\nՀեղինակը. —Կանչիր դու նրանց, թող գան խնդությամբ.Թող լցնեն մի պահ սենյակն այս տխուրԵվ ուղի բանան իմ ոգուն, որ միշտՈւզում է թռչել չգիտեմ թե ուր…\nԺամանակակից քննադատիդիրքը՝ գրքակալից. —\nՈ՞նց թե չգիտե, չգիտե թե ո՞ւր...Կտրվել եք դուք բարեկամ կյանքից,Գնացեք դեպի կյանքը ընդհանուրԴեպի դաշտերը մեր աշխատանքի...\nԲոցը.—Օ՛, այդ նա գիտե, ձեզանից էլ լավ...Այդ չէ հարկավոր այս պահիս նրան...Ուրեմն կանչեք հերոսներին այդԹող գան հուրհրան...Օ՛, դուք տիտաններ մարդկային կյանքի,Մարդկային մտքի և հիմարության,Տիտաններ խոհի և աշխատանքի:\n\nՄի վայրկյան տիրում է խոր լռություն: \nԻրոնիական ժպիտով վերևից նայում է Բուդդան պոետին, որ նստած է՝ երանելի ժպիտը դեմքին՝ նայելով Կապույտ Բոցին, գրքակալներին, նամանավանդ, գրքերի այն շարքին, որտեղից լսվեց ժամանակակից քննադատի ձայնը: \nԼռությունը տևում է մի քանի վայրկյան, հետո:\n\nՁայնը. —(Դիմելով ինչ-որ արարածի)Օ՛, դու, թագուհի, կյանքի ու մահի,Բոլոր դարերի, բոլոր դաշնությանց,Բոլոր ձևերի և իմաստությանց,Դու, որ աշխարհի խորքը ամայիԴարձնում ես հար պայծառ ու լեցուն —Դու՝ աստվածային քաղցրությամբ լեցուն —Թագուհի մտքի, բանականության,Զգացմունքների և երանությանԴու ամբողջություն, լիություն անհուն,Դու բազմածնունդ և հազարանուն,Մարդկային կյանքի առաջին օրիցՄինչև վախճանը մարդկային կյանքի —Օ, դու որ հավետ, նորից ու նորիցՍնունդ ես տալիս մեր անրջանքին, —Դու — Կապույտ լերան թագուհի լուսե,Դու անվերջ մաքուր և անդարձ վսեմ, —Բոլոր դարերի, բոլոր ազգությանց,Դասակարգերի և փոփոխությանց,Ալեկոծ ծովով անվերջ ընթացողՕ, ցնորք լուսե < >Դու, որ < . . . .>< >\nՍկզբից մինչևՄարդկային կյանքիԱյսօրը վսեմ —Ձգտել է մարդըԼիության, սակայնՁգտումն այդ վսեմԵվ հերոսականՄեկ-մեկ է միայնԴարձել իրական...Միայն առանձինՀանճարներ են դեռՀասել բարձունքինԱյդ վսեմ ու վեհ...Եվ այն էլ միայնՊահերին այն լոկ,Երբ հանճարն այդ մեծԻր շրջապատիՇեփորն է եղելՀազարապատիկ. —Չես գտնի դու, մա՜րդ,Շրջապատից դուրս —Ո՜չ փառքի գագաթ,Ո՜չ հանճարի լույս…Ճակատագի՜ր էԿոչվել այդ հնում, —Այժմ — դու ինքդ եսԵտևից գնում —\n< >Երբ այն իմ դեմ <…..>Եվ անհուն <....>Նշված է ուղին <…..>Ուղին դառնությանԵվ անազատ էԱյդ ուղին այնքան,Որ զգում եմ ես,Ներքուստ, որ ոչինչԷլ չկա վսեմ,Եվ չկա էլ ջինջ...Տրված է արդենԻմ ուղին վերուստԷլ ո՞նց ավարտեմԵս երգը իմ լույս —Էլ ոնց իմ ոգուԻնքնությունն հայտնեմ,Երբ տրված է ինձԱյդ ուղին արդեն,Իբրև ճանապարհ,Որ միակն է, ախ, —Եվ չկա՛ <հնար> ,Որ ելնեմ խիզախԻմ ոգով հիմաԵվ ուղի բանամ...Մնում է, որ եսՄիայն իմանամԱյն, որ ինձ վերուստՆշված է արդեն —Չեմ ուզում երբեք,Որ ինձ կաշկանդենՈւժեր թշնամի\n< >< >Եվ հավիտյանԵս այլ եմ միշտ, միշտ չքնաղ, —Միշտ ջահել եմ և ուրախ...Հասկանալ ինձ, դնել նեղՇրջանակի մեջ անշունչՆշանակում է լինելԻմ թշնամին արյունռուշտ —Քանի եղել է, կաԿյանքը հավետ թարմ ու նոր —Ես խորհուրդ եմ — ու չկաԻնձ համար բանտ ու աքսոր...<1937>\nԲԱՆԱՍՏԵՂԾՈՒԹՅՈՒՆՆԵՐ\n***\nԱստվածամա՛յր, հեռացած կնոջ պատկեր լուսե,Իբրև տեսիլք՝ ճառագած երազներում մեր հին...Քեզ նվիրած հիմներում մենք մեր ցնորքն ենք հյուսել՝Ա՜յն, ինչ տրված ենք ուզել երազներում փիրուզեՄեր մարմնաբույր, մեր հողե սիրուհիներին…\n1932 — 1933\n***\n... \nԲարձրանում է բերքն անցան հայրենական երկրի, —...Թեկուզ չկա՛ Սերմնացանն — հայրենական երկրի... ...…Դու ի՜նքդ ես քո սերմնացանն, — հայրենակա՜ն երկիր...\n1933 — <1936>\n***\nՀիշում ես՝ ինչքա՛ն անփույթ էիր դուԽոհերիդ հանդեպ, երգիդ, գործերիդ,Տրվելու էր քեզ կարծես թե ձրիԹե փառքը երգչի, թե դեմքը մարդու: \n—Թվում էր, թե հար կգնա այդպեսԿյանքըդ մինչև մահ — երգով ու հանգով. —Կարո՞ղ էիր դու զգալ, որ այն քոՕրերով, ինչպես կածանով անտես—Բարձրանում ես մի գագաթ երկնահաս,Որից անցյալիդ քայլն յուրաքանչյուր,Թվալու է քեզ անծանոթ հնչյուն,Որը նոր պիտի դեռ դու հասկանաս…Եվ այն, որ առաջ, իր հնչած ժամինՄի աննպատակ ձայն է թվացել —Պիտի գա հետո, որ սուրն իր ցցե,Ինչպես ոսոխի սիրտը թշնամին...Եվ թոթովածին հնչյուններիդ դեմԴու մի օր պիտի քո կուրծքը բանասԻբրև հարկատու, որ շատ է անահԻրեն պարտք տված գանձը շպրտել…Եվ այդ հատուցման ահռելի ժամինԱ՜յն պիտի միայն քեզ մահից փրկե, —Որ՝ դատավո՜ր ես լինելու դո՜ւ քեզԱվելի՜ դաժան, քան ժանտ թշնամին...\n***\nՈ՞վ կտա ինձ գիտելիք,Ո՞վ կտա աչքեր,Որ պարզ նայեմ աշխարհին,Հպարտ ու անահ: \n—Որ չլինեմ ես գերի,Չլինեմ անգետ,Եվ սիրտըս միշտ և՜ բարիԵ՜վ արի մնա...\nԱՆՎԵՐՆԱԳԻՐ\n...Մենք Տերյանից սովորեցինքԵրգել երգեր անորոշ,Մեր քնարը նվիրեցինքՄշուշների ու սիրո, —Եվ երբ եկան որոշ օրեր,Որոշ գործեր եկան երբ, —Անվարժ հնչեց քնարը մեր —Եվ մնացինք առանց երգ...\n***\nՔսան տարվա գործ է այս —Եվ քսան տարում —Որքա՛ն ցնորք ու երազԵվ որքա՛ն արյուն...Բայց վաստակից քո այս մեծԵթե մնա անմեռԳոնե մի բառ կամ մի էջ —Երջանիկ ես հավետ...\n1933. 2. Երևան\nP. S. ...Խե՛ղճ ցանկություն բավականին, —Բայց մարդկայի՛ն, բայց մարդկայի՛ն...\n1934.12\nԱՐՓԻԿԻՆ\nԵրբ մեծանաս — կարդա այս գիրքն, իմ անգին,Որ հասկանաս խնդությունը իմ կյանքի.\nՈր իմանաս, թե ինչո՜վ եմ եղել եսԻմ օրերում թե՜ ինքնուրույն և թե՜ մեծ: \n—\nԳլխավորը — սա՜ է, մանկիկ իմ լուսե, —Մնացածը — միայն լեգենդ է մի սև…\n1933. II. 12\n***\nԵրեխաներն են բակում աղմըկում,Եվ ժիր վազվզում, և ծեծում իրար. —Այդպես անառակ ու աղմըկարարՁգտումներն էին ղժժում քո հոգում,Դեռ երեկ, երբ դու կարծում էիր, թեՄեր կյանքն է մի դաշտ, ու մարդը թիթեռ, —Եվ երգերը քո թվում էին քեզԴեպի փառք տանող ծնծղաներ շաչուն, —Եվ ո՛ւշ հասկացար, որ երգերըդ քեզԳցելու են մի ամեհի կրկես,Ուր արյամբ են լոկ հռչակ նվաճում…\n1933 — 1936\n***\nՈրքան էլ սիրո հուրերը չարԵ՛վ չարաճճի, և դավաճան —Մեզ խրցեն հաճախ, դավեր հինեն, —Լի՛ քեզանից գերիչ են հար,Օ, հա՛շտ Հիմեն...\n1935—1936\n***\n<………………………>Ես ամեհի պայքարումԵղա մարդկանց հետ,Բայց խոհերում իմ խորՄենակ եղա հավետ:\n\nԵվ իմացա՝ զոհ է միշտ,Միշտ՝ կարմիր նոխազ —Սիրտը՝ հրով ուրիշՍիրով ողողած...\n1934. 15. IV\n***\nԱյնքան մաղձ կա իմ սրտում, այնքա՛ն դառնությունԵս միայն վիշտ եմ տեսել, և՜ թախիծ, և՜ թույն…\nՉգիտեմ՝ ե՞ս եմ եղել մեղավոր, թե մերԿյա՜նքն է եղել անողոք, ու մռայլ, ու նեռ...\nՈչ բարեկամ ունեցա, ոչ թշնամի մե՜ծ. —Բարեկամը — հեռացավ, թշնամին — տևեց:\n\nՀամայնական էր թեկուզ կյանքը մեզանում —Ամեն ոք շուրջս սակայն իր թե՜լն էր մանում…\nԵս էլ, մենակ, մանեցի իմ թելը կյանքում —Ինչքան որ ուժ ունեի — անխոնջ ու անքուն:\n\nԹույն շահեցի սակայն ես վաստակիս համար—Եվ մնացել եմ այսպես դառնացած հիմա...\n***\nՊիտի հնչեր ոգիդ,Պիտի մռընչարՕվկիանի նման, ո՛վ բանաստեղծ: \n—Բայց տրվել ես դու մորմոքի,Եվ հույզերի անչար,Եվ զարմանո՞ւմ ես դեռ,Որ հասար այստեղ...\nԵթե այսպես գնա —Դեռ ո՛վ գիտե, թե ի՜նչԹիարաններ հասնես...\n1934.1\n***\nԵրջանիկ են միշտ և ուրախ նրանք,Ինչպես — կապիկները,Որ գտել են փոքրիկ մի ընկույզ,Եվ այն էլ — նեխած: \n—\nԻսկ դու երգում ես դեռԱնանձնական սեր, —Խե՛ղճ երեխա…\n1934. 9.I\n***\nՔանի՛ անգամ ես թերթելԱյս գիրքը, Չարե՜նց, —Եվ միշտ վառվել է քո մեջԽնդության արև. —Համոզված ես եղել դու,Որ մեր օրերիցԵթե բան կա մնալու —Այս գի՜րքն է նորից...\n1931. II. 12\n***\nԱյս «Երկերիս» մասին, ա՛խ, ասել է մի «պոետ»,Թե իզուր է Պետհրատն ինձ թուղթ ու մուր թողել...\nԽփել է գիրքս գետին — մի սինկլիտի առջև —Եվ հայհոյել է հետին հայհոյանքով հապճեպ...\nԲերել է իբր օրինակ անպետքություն վերին, —Եվ ո՜չ մի, ո՜չ մի ընկեր չի ապտակել նեռին...\nՄնում է, հա՛յ ժողովուրդ, որ դու ասես նրանՔո դատաստանը հատու, քո խոսքն հուրհուրան:\n\nԵթե իզուր եմ գրել այս ողջ գիրքը ես —Տո՜ւր, կործանի՜ր ինձ հրե անեծքով քո թեժ:\n\nԹքի՜ր անպետք երեսիս, մտքիս ու գրչիս —Թող մոռացվեմ ես, ինչպես հացկատակ վերջին...\nԻսկ եթե ես պա՜հ մի գեթ եղել եմ քեզ հետ —Ներվի՜, ներվի՜ թող հավետ իմ վաստակը խենթ...\nԵվ սերունդները թքեն թող դեմքին նրա,Որ կործանել էր փորձում գործն այս հուրհուրան...\nԵրկի՜ր իմ, խե՛ղճ ժողովուրդ, ինչ արել եմ ես —Քո անունո՛վ եմ արել և տվել եմ քեզ...\n***\nԻմ օրերում ես ցանկացա լինել վսեմ և ինքնուրույն,Իմ օրերում ես ցանկացա կյանքս զոհել դրա սիրուն:\n\nԻմ օրերում դժվար էր շատ լինել հաստատ ու մնայուն, —Իմ օրերում պատմությունն էր յուրաքանչյուր բառիս նայում:\n\nԻմ օրերում երգը միայն նրանո՜վ էր մեծ ու անգին,Որ բորբոքում, հար էր տալիս դեռ չկոփված, չեկած կյանքին:\n\nԻմ օրերում շա՛տ էր դժվար երգը՝ կյանքի համար երգած. —Յուրաքանչյուր բառը — կամ մի թռի՜չք էր վեհ, կամ — մութ արկած:\n\nԲայց օրերում իմ հուրհուրան աշխա՜րհ էր նոր ծնվում հնից, —Եվ մե՛ծ եմ ես, քանզի ինձ մեծ երթ էր նշված Պատմությունից...\nԻմ օրերի երգը եթե իմ տողերից հիմա լսես —Ուրեմն ես մե՛ծ եմ ու խոր, երգի՜ց էլ իմ խոր ու վսեմ...\nԵվ եթե ես ունեմ մի բան, որով կարող եմ պարծենալ —Իմ օրերի շափա՛ղն է այդ, իմ օրերի ձայնը անահ...\nՈղջո՛ւյն, ուրեմն, օրերիս, իմ օրերի անհո՛ւն շնչին, —Եվ օրերիս հանդեպ այդ մեծ — թող երգս ձեզ թվա չնչին...\nԲայց եթե կա երգում իմ գեթ շեշտ կամ բառ իմ օրերից —Ես կմնամ հա՜ր ու հավետ, ես կարթնանամ մահից նորից...\nՄե՛ծ եմ և վեհ իմ օրերով — ես այդ գիտեմ — հուր-հավիտյան,Ողջո՛ւյն, իմ ե՜րգ, իմ խնդությո՛ւն, իմ օրերի անհո՛ւն մատյան...\n1934. III. 2, Երևան\nԲԱԼԻԿԻՍ\nՄանկիկըս, մանկիկըս,Մանկի՜կ անգին,Մենք ո՞նց կյանքում այսՀաղթենք կյանքին...Կյանքում — պայքա՜ր է,Չկա՛ հանգիստ, —Պարտվե՛ց քո հայրը,Մանկի՜կ անգին...\n1934. III. 4\n***\nԻնչքան խոհեր ենք ունեցել,Ինչքան կըրակ, ինչքան ավյուն, —Եվ չենք եղել մենք երբեք ծեր,Չենք նայել թե՝ ով է նայում:\nԵվ իմացել ենք հավիտյան,Որ այն է լոկ չքնաղ հավետ,Ինչ որ տվել է անսահմանԹռիչք մեզ լոկ և չի դավել...\n1934. III. 4\nԻՄ ՄԱՆԿԻԿԻՆ՝ ԱՐՓԵՆԻԿԻՆ\nԴու մեր երկրի նման եղի՜ր՝Բարձր ու վսեմ, բորբ ու բերող.Դու մեր երգի նման եղի՜ր.Արհամարհող, նաև ներող. —Դու մեր մրգի՜ նման եղի՜ր, —Արևաբաղձ — և համբերող...\nԵթե երկրի նման իմ վեհՈւշ հուրհուրա բախտդ, բալի՜կ, —Դու իմ երգի նման վսեմՏենչա՜ չքնաղ բախտ ու գալիք, —Մեր մրգերի նման դու սեգ՝Ըղձա ամպրոպ ու արհավիրք...\nԱխ, դու երկրիս նմա՜ն եղիր՝Բարձր ու անհաս, մեղմ ու կարող, —Ախ, դու երգիս նման եղիրԼցված խոհով ու քանքարով, —Մեր մրգերի նման եղիր, —Լիքը բերքով, դարո՛վ, բարո՛վ:\n\n1934. IV. 29\nՀՈԻԶՈԻՄՆԵՐԻ ԼԵԶՈԻՆ\nՀովն — հորովել է ասում,Անձրևը՝ ցուրտ բառեր, —Հուզումնավո՛ր իմ լեզու,Ինչո՞ւ ես լռել: \n—\nԱ՜յն, որ ասել ես ուզում,Տե՜ս, քեզանից զորեղ՜ —Դրսում ծաղիկն է ասումԵվ ջուրը բյուրեղ:\n\nԵվ աղջկա աչքերիցԵրբ մանիշակն է նայում, —Էլ Տերյանի երգերիԻ՞նչն է հմայում...\nՋուրը — հորդոր է հուզում,Հուրը՝ մորմոք կարմիր: \n—Հուզումնավոր այս լեզունՊոե՜տ, քեզ չի՜ տրվի:\n\n1934. 18. V\nRESIGNATION\nՈրպես Երգը Վեռլենի՝Հին ասոնանսով —Նո՜ւյն տրտունջն է վաղեմիԻմ հոգում այսօր: \n—\nՏրտնջում է իմ հոգումԱյնքա՛ն հոգնաբեկ, —Կարծես երգն է, որ թաքունՆա՜ է նվագել:\n\nՄի՞թե այս հին տրտմությամբ,Մահո՜ւ պես անդուռ —Այս մորմոքո՞վ քեզ գտա,Օ, երգ իմ անտուն…\nԵվ թո՞ւյն էին միթե սևԻմ գրած երգերը,Որ դառնացավ կյանքդ այսպես,Տեր իմ...\nԵվ միթե ա՞յս է հնուցՔո օրենքը, Տեր իմ, —Որ ինչպես ճանճը գինուց —Քնքուշ երգեր երգելուցՍատկեն պոետները...\nՎԱԼԵՐԻ ԲՐՅՈՒՍՈՎԻՆ\nՍառն ու հմուտ էիր, խոր ու գիտուն,Պատմությունն էր անհուն քո Մուսագետը, —Եվ դու եղար մեզ հետ, երբ ահավոր աղետըՄոլեգնությամբ իր բիրտ՝ մտավ մեր տուն: \n—Այն օրերում մեր տանը չկար խնդում,Կորնչում էր միգում մեր արահետը, —Եվ մեր հանճարը հին, կոփված անդուլՍերունդների ջանքով — դեռ անծանոթ մի գետ էր:\nԴու սուզվեցի՛ր, վարպե՛տ, անեզրական այդ ծովը,Եվ շլացած անծիր մեր գանձերի փայլից —Ելար, ինչպես նավազ, որ գյուտերից գինով է..Եվ աշխարհի առջև, որ դեռ ահո՛վ էր լի,Դու բացեցիր ոգու մեր գանձարանն անհուն —Եվ մեզ համար դարձար — անմարելի անուն...\n1934. 17. X. Երևան\nՆՈՐ ՏԱՐՎԱ ՀԱՄԱՐ\nԵս նոր Տարի եմ մտնում, — բայց նոր ի՞նչ բանիՁգտում է սիրտն իմ տրտում......Մի հսկա անիվ,\nԱնկախ կամքից իմ ու քո, կամքից, Ղեկավա՜ր,Շուռ է գալիս ու դառնում — հավիտյան ու հար...\nՈւ դառնալու է անվերջ... մինչև չմնաՈ՜չ մի ձգտում, ո՜չ մի կամք աշխարհի վրա...\nՕ, Նիրվանա տևական, քե՜զ եմ անրջում, —Իմ փոթորկոտ, իմ հախուռն օրերի վերջում..\n1934. 31. XII. Գիշեր\nՆԵՐԲՈՂ ԵՐԳՈՂՆԵՐԻՆ\n(Ինձ՝ Խ.Գ. Մ-ից վտարելու առթիվ)\n…………………………………………….……………………………………………Դուք՝ հերոսական կամքով՝ միաձայն —Ինձ դո՛ւրս եք անում Միությունից «ձեր»<……………………………………………>Եվ կարծում եք թե դուրս եք անում ինձՄեր երգանվեր վայրի՛ց սրբազան, —< >< >Ո՜չ. այդ չի այսօր պոետիս հուզում, —Ձեզ չի՜ ենթարկվում Հելիկոնն հայոց...Պատում է հոգիս տրտմություն մի հոծ,Որ փրփրաբերան կիզել եք ուզումՃակատին դուք իմ դափնու արժանիԴրոշմ մատնիչի ու դավաճանի՝Սև գերությունից հառնած, խնդադեմ՝Իր երթին ելած ժողովրդի դեմ...Որ քերթողական մեղքերից բացիԻբր այր անարժան ու քաղաքացիԵրիցս հանցապարտ լինելուս համար,Այդ աններելի պատճառով է, որՎտարում եք ինձ Հելիկոնից նոր...Օ, այս է անչափ ահա տրտմություն անչափԵվ վիշտ պատճառում պոետիս այսօրԵվ միթե լոկ ձեզ «փրկելու» հույսովՉե՞ք անում դուք այս, ո՛վ տխրահռչակՊովետներ մեր խեղճ, և՜ եղկ, և՜ քսու, —Իմացե՜ք սակայն, ո՛վ խեղկատակներ,Որ եռանդը ձեր կորչելու է զուր...Ձեզ համա՜ր եք դուք շղթաներ հյուսումԱմենից առաջ վտարելով ինձ. —Այն տարբերությամբ սակայն, որ երբ ձեզՎաղը վտարեն «Քերթությանց Տնից»Մտացածների ձեռքով «միաձայն» —Ձեզ ո՜չ մի մուսա ետ չի դարձընիՈ՜չ «փառքն» այսօրվա, ո՜չ հանցանքն անցածՁեզ համար վաղվա վտարումն իրոքԿըլինի անդարձ, — և ո՜չ թե «Տնից»,Այլև՝ կատարված մաքուր ձեռքերով —Վտարում կյանքից ու Պատմությունից..Ձեզ վաղը եթե անգամ վտարենՁեռքերը քսու, հաճոյակատար, —Լինելու է դա միա՜կ գործն արդար,Որ կյանքում դրանք պիտի կատարեն...Եվ երբ, վտարված, դուք մի օր նստեքԱմբաստանության ատյանի առջև —Որպիսի՛ ցավով պիտի հառաչեք,Որ բարքերն այդ սև — դո՜ւք եք պատվաստել…Եվ գուցե այնժա՜մ հասկանաք միայնՁեր աններելի սխալն այսօրվա, —Եվ գուցե այնժամ հասկանաք և այն,Թե ինչո՞ւ էիք դուք երեկ «շոյված»...Հասկանաք գուցե և՜ այն, թե լուսեՄուսաներն ինչո՞ւ մեր Հելիկոնում(Նազարյանն է ծեր ինչպես դեռ ասել),Մեզ փշեր են լոկ ընծայել հնուց:\nԵվ ըմբռնելով Հելիկոնի մերԱյս հազարամյա օրենքը դաժան —Գուցե նո՜ր միայն հասկանաք այնժամ,Թե ինչո՞ւ երբեք մուսայանըվերՊոետն հանճարեղ նաիրյան երգի՝Թե զուր չի կրում այդ անունը սուրբ —Երբեք չի կարող լինել իր երկրիԴավաճանը, կամ մատնիչը քսու:\nՈր նաիրական հույզի ու հացիՊոետն աշխարհում չի՜ կարող երբեքՄիևնույն պահին չլինել և՜ սեգՈւ վսեմագույն մի քաղաքացի: \n—Եվ, հասկանալով լույսի պես դաժանՃշմարտությունն այս, թեկուզ արդեն ուշ, —Գիտեմ, որ նաև կզգաք տարաժամՁեր անկումն այս ժանտ և ուխտադրուժ:\nԵվ կհասկանաք, որ կյանքում ձեր դուքՕ, ո՜չ թե գրող, կամ մարդ եք եղել —Այլ — ճորտե՜ր մտքի, կամ ոգու ստրուկ,Որ — վաղո՛ւց եք դուք ձեր ուղին շեղել: \n—Որ թերևս ձեզ տրված է եղելԼեզո՜ւ քերթողի՝ և՜ անեղծ, և՜ սուրբ, —Բայց, անբանական, ինչպես անասուն —Քսե՛լ եք դուք այն անհարիր տեղեր...Որ վերուստ տրված ինքնությունը ձերՏաղանդը՝ տրված ըստ կարողության, —Վատնել եք, իբրև Եսավ, կամ Հուդա,Եվ — արծաթն անգամ ձեր չե՛ք ստացել...Կչանգռեք այնժամ ձեր երեսը դուք,Ձեր անդառնալի բախտը կափսոսաք, —Եվ ամեն կողմից հալածված հեղձուկԿտեսնեք ձեր դեմ, երբ պարսավ ու թութ, —Ձեզ ներում կերգե իմ անեղծ Մուսան...\n1935. 4.14\nՀԱԽՃԱՊԱԿՅԱ ՆԱԻՐՈՒՀՈՒՆ\nՄարգարիտային\nI\nՈ՞ւր եք դուք, Վատտո՜, Բուշե՜, Ֆրագոնար, —Նրբալույս վրձինին ձեր հին —Որքա՛ն պիտի սազեր, օ, որքա՛նԱյս փոքրիկ նաիրուհին:\n\nII\nԿուզեի լիներ երկրիս ապագանԱյնքան լուսավոր և այնքա՛ն մաքուր,Որքան աչքերիդ ժպիտը պայծառԵվ հմայքը քո դեմքի և հոգու:\n\n<1935>\n***\nՕ՛, Ալեքսա՜նդր, — ո՜չ հռչակ, ո՜չ գանձԵս չեմ երազում օրերիս նաշում. —— Ախ, կյանքում եթե տրվե՛ր ինձ հանկարծՄի «Բոլդինյան» աշուն...\n9. IV. 1935 — 22. XII. 1936\nՏԱՍՆՀԻՆԳ ՏԱՐԻ\n(Դիֆիրամբ)",
    "Դարեր շարունակ, ժողովուրդ դու իմ,Տեսել ես միայն փորձանք ու աղետ:\nԿարդում ենք միայն գրքերում քո հինՎեպեր թախծության, տխրության տաղեր:\nԴառնություններիդ երթը դժվարինԳալիս է հասնում լենինյան դարին:",
    "Դարերի անդուլ անցորդ եղար դու՝Քշված բազմաթիվ ազգերի երթով:\nՔանի՛ երկրակալ, քանի՛ պետությունԲարձրացել, տիրել, անցել են հերթովԵվ մա՜հ տարածել քո ճանապարհին —Դեռ դարեր առաջ լենինյան դարից:",
    "Ելած պատմության այգերում այն վաղ,Երբ Էլամն էր դեռ իր ուղին հարթում,Իբրև ուրվական մի արնաշաղախԴարերի միջով հասար մի օր դուԱնփառ վախճանին քո ճանապարհի —Եվ բացվեց քո դեմ փրկության տարին:",
    "Քո բազմադժվար պատմության ամբողջԱրհավիրքալի երթի ընթացքումԴու չէիր եղել այդպես ոտնակոխ,Դեռ չէիր տեսել այդպիսի անկում. —Դու ոտքի ելար մահո՜ւ խավարից,Երբ բացվեց քո դեմ փրկության տարին:",
    "Դու չէիր եղել այդպես մահամերձԴեռ ո՜չ մի օտար բռնության ներքո.Դու դիակ էիր արդեն կիսամեռ՝Նետված «հայրենի» տերերիդ ձեռքովԱրհավիրքների սև ճանապարհին —Երբ փայլատակեց փրկության տարին:",
    "Հնչեց հյուսիսից ձայն հրաշագործ,Մահվան խավարից կանչեց դեպի կյանք...Աշխարհում վառված, օ՛, փրկարար բո՜ց, — .Լենինյան մարտի անպա՛րտ արձագանք,Որ երկրից երկիր թնդաց անառիկ —Եվ բերեց քեզ այն փրկության տարին:",
    "Ունկնդիր այդ նոր, կենսատու կոշին,Լենինյան կանչին այդ ավետաբեր —Հառնեց քո ոգին մի ճիգով վերջին,Վրայից մահու նիրհը թոթափեց, —Եվ ելած ահա այդ նո՛ր պայքարին,Դու ողջունեցիր փրկության տարին:",
    "Բացվեց առավոտ մի անեզրականԱշխարհի վրա — և երկրի քո հեք: \n—Եվ դարձավ ահա ուղի իրական,Ինչ ցնորք էր քեզ թվում դեռ երեկ:\nՆոր կյանքի կոչված մահո՜ւ խավարից՝Շնչեցիր ազատ տասնևհինգ տարի:",
    "Ինչ ցնորք էր քեզ թվում դեռ երեկ՝Տվեց լենինյան հաղթանակը քեզ:\nՈւնեիր երկիր մի բազմակեղեք՝Դարձար դու քեզ տեր: \n—Ցնծությամբ անեղծ՝Ձայնը հայրենի երգի, բարբառիՀնչեց քո երկրում տասնևհինգ տարի",
    "Օ՛, հերոսական տասնևհինգ տարիՏասնևհինգ խավար դարերից հետո...Անդուլ տքնության, գործի, պայքարի,Հաղթանակների անծայր պատմություն...Ա՜յդ արգասավոր ելնող աշխարհի, —Շռա՛յլ առավոտ լենինյան դարի...\nԺԱ\nԱյդ հերոսական տասնևհինգ տարումԿործանեց հիմքից, քանդեց հիմնովինԴասակարգը նոր — ա՜յն, որ աշխարհումԱնխախտ էր թվում առաջին օրից.Կանգնեց գալիքի սյունը վիթխարի՝Հիմե՜ր անխորտակ լենինյան դարի...\nԺԲ\nՏասնևհինգ տարում երկրում բարբարոս,Որ տեսել էր լոկ ամեհի տերեր —Ահա՜ ինքնակալ ժողովուրդ հարուստ,Կյա՜նք անդասակարգ, որ գնում է դեռՓշրելու կալանքն համայն աշխարհի,Որ վախճան չգա լենինյան դարին:\n\nԺԳ\nԴու է՜լ, որպես այդ երկրի անբաժանՄի մասնիկ՝ մղված եռանդով նրա —Քանդեցիր հնի կալանքը դաժան,Հաստատ կանգնեցիր ոտքերիդ վրա, —Սնված հյութերով այդ նո՜ր աշխարհի՝Կոփեցիր անդուլ տասնևհինգ տարի...\nԺԴ\nՏասնևհինգ տարում երկրում ավերակ,Որ տեսել էր լոկ հյուղեր գետնափոր,Որ մարխ էր վառել և ձեթի ճրագ, —Նո՜ր շեներ ահա, տներ լուսավոր,Կայաններ, հանքեր, շենքեր վիթխարի, —Անցել է միայն տասնևհինգ տարի...\nԺԵ\nՔո անհատնելի հանքերի քարիցԿանգնել ես արդեն դու բազում շեներ,Գործարաններ ես կանգնել վիթխարի,Ամայի երկիրդ անճանաչ շինել, —Ելել կառուցման մեծ ճանապարհին,Կառուցել, կերտել տասնևհինգ տարի:\n\nԺԶ\nԱյն չէր քեզ համար սակայն դժվարին,Որ իբրև, մռայլ անցյալի նվեր —Դու գտար միայն երկիր ամայի,Քաղաքներ կործան ու գյուղեր ավեր,Այդ ամենը դու հանքերիդ քարիցԿերտեցիր անդուլ տասնևհինգ տարի:\n\nԺԷ\nՕ, շատ առավել դժնի դրանիցԵվ եղկելի էր հազարապատիկ —Քո դեմքը հոռի, մեջքը կորանիստ,Երկթև ճորտության հետքը ճակատիդ,Քո կամքը բեկված, քաշված, անհարիրԵվ ահաբեկված անհաշիվ տարի...\nԺԸ\nԻնչպես թանկագին հանքին հասնելուԱնաղարտ մետաղն հանելու համարԱնպետք խարամի լեռներ են հալումԵվ ձուլում ապա հրում անդադար, —Այդպես քո հոգին տիղմից անցյալիՄաքրեցիր անդուլ տասնևհինգ տարի:\n\nԺԹ\nԷլ չկա ոչինչ, որ քեզ խանգարիԼինելու արի և հանճարափայլ.Տրված է գործի, փառքի, պայքարիՔեզ անգրկելի ահա ճանապարհ, —Եվ հնոցներում այս նոր աշխարհիԿոփեցիր դու քեզ տասնևհինգ տարի:",
    "Քեզ տրված է արդ այն ամենը, որԿարող է ըղձալ ժողովուրդ մի վեհ.Տրված է երկիր մի արևավար,Տրված է ուղի, որ տանում է վեր. —Դու մասն ես անխախտ մի նոր աշխարհի,Որ բերդն է անպարտ լենինյան դարի:\n\nԻԱ\nԵլել ես արդեն ճանապարհ դու լայնՈրով մարդկության գալիքն է գալիս. —Դաշտերում քո լայն ու համայնականՄաքրել ես դու հողն ախտից անցյալի, —Եվ ցանել այնտեղ սերմեր հանճարի,Եվ բերք հավաքել տասնևհինգ տարի:\n\nԻՐ\nՏիրացած պայծառ, արևոտ բախտիդ,Կարծրացած, ինչպես թուջն է կարծրանում,Եվ ոգիդ զտած ճորտության ախտիցԼենինյան հրե այս ավազանում, —Տոնում ես խինդով, խանդով վիթխարիՀաղթանակներիդ տասնևհինգ տարին:\n\nԻԳ\nՀավատով անխախտ նայելով հեռուն՝Կապված աշխարհին քո հերոսական,Անսասան կանգնած անպարտ դիրքերում,Պատրաստ մարտերին, որ դեռ պիտի գան —Նետում ես անծայր խինդդ աշխարհին. —Ողջո՛ւյն քեզ, գալիք տասնևհինգ տարի:\n\nԶԱՌԱՆՑԱՆՔ\nԱտամնաթափ մի մարդ, գանգը նման կապկի,Նստել էր կոկորդիս և ինձ խեղդում էր…Թույն էր թորում նա իմ գիշերային շապկին —Եվ անունը նրա... «Քնքշություն» էր…\nԷԿԼԵԶԻԱՍՏԵՍ\nՏրիպտիքոս\n«ԵԼ ով գիտէ զոգի որդւոյ մարդկան՝Թէ ելանէ ի վեր, և զշունչ անասնացթէ իջանէ, ի խոնարհ երկիր»:\nԲանք ժողովողի. Գլ. Գ. — 21\nԽոսք առաջին. — Հյուղոս (զառանցանք)\n1. — Ատամնաթափ մի մարդ, գանգով կապկի,Նստել էր մերկ կրծքիս, — և ինձ խեղդում էր: \n—\n2. — Թույն էր թորում նրա շրթունքներից՝ դեմքիս, —Եվ անունը նրա — «Քնքշություն» էր: \n—\nԽոսք երկրորդ. — Նույնը, իբրև թեմա\n1. — Ատամնաթափ մի մարդ, գանգով կապկի,Նստել էր մերկ կրծքիս, — և ինձ խեղդում էր: \n—\n2. — Եվ բերանից նրա — կրծքիս, դեմքիս, շապկիս —Թուքը, լորձունք դարձած, կաթկթում էր:\n\n3. — Եվ — խանձում էր լորձունքը, թշշալով թեժ,Ինչպես ծծմբային թթվուտը: \n—\n4. — Եվ կար ժպի՜տ նրա իմաստազուրկ դեմքին, —Եվ թորում էր ժպիտը, ինչպես թույնը: \n—\n5. — Եվ ամբոխվել էին շուրջս — բազում մարդիկ, —Եվ բոլորի՜ էլ դեմքը — միևնո՜ւյնն էր: \n—\n6. — Եվ միևնույն ժպիտն էր նրա դեմքինՆույն զառամյալ դեմքի հիմար ժպիտը: \n—\n7. — Եվ — ցնծություն էր մեծ, — օրհներգելով նրան՝Կապկանման մարդուն, որ ինձ խեղդում էր...\n\n\n\n\n\n8. — Եվ նա խեղդում էր ինձ, — և կար ժպիտ դեմքին, —Եվ — ցնծագին ամբոխն — հռընդում էր:\n\n<9. — >\tԵվ բիբերում մեր բորբ — նույն ժպտացող դեմքիԱնդրադարձումն էր — այդ բազմությունը:\n\n<10. — >\tԵվ նույնադեմ մարդիկ աղաղակում էին,Որ անունը նրա Քնքշություն է, —\n11. — Բայց ինձ նայում էին այդ զառամյալ կապկիԶարմանալի աչքերը, — նա ժպտում էր:\n\n12. — Սակայն ժպտում էր — դեմքը, — զարհուրելի,Ատամնաթափ բերանը, — [զառամյալ]\n13. — Իսկ՝ հոնքերի ներքո՝ խիտ խուրձերի տակիցՄանր, խոր աչքերում — տխրություն էր: \n—\n14. — Եվ լուրջ, անկիրք նայող այդ աչքերի [ներքո]Կարծես գանգը կապկի — աղոտում էր:\n\n15. — Եվ ես նայում էի բորբ աչքերին նրա —Իմ աչքերով չռած, — նա՝ աշխարհի նման՝ ինձ մոտ էր,\n16. — Նախամարդ էր, Էյնշտե՞յն, թե զառամյալ կապիկ, —Միևնույնն է, — մահու, — ժամանակի նման — նա իմաստուն էր:\n\n17. — Եվ գոյության անհուն տխրությունն էր նայումԱյդ աչքերով, — կյանքի, մահվան տխրությունը:\n\n18. — Եվ հասկանում էի ես՝ նայելով նրանց՝Որ գոյությունն ինքնին — տխրություն է:\n\n19 — Եվ հասկանում էի, որ եղկ տխրությունը կյանքիՏիեզերքում համայն — միևնույնն է:\n\n25. — Ժողովողից (ինչպես Ժողովողն է ասել) —Մինչև վերջին կապիկը, նախամարդը, մրջյունը, —\n26. — Յուրաքանչյուր շնչող արարածի աչքով —Նայում է գոյության նույն տխրությունը…\n27. — Եվ հասկացա հանկարծ, — ոչ լոկ գիտակցությամբ,Այլ գոյությամբ իմ ողջ, — իմ ուղեղից մինչև վերջին կաթիլ արյունը, —\n28. — Որ եթե կա կյանքում, տիեզերքում համայն, —Իմաստություն անխոհ, թե բանական, որ նո՛ւյնն է, —\n29 — Այդ — մժեղի, մարդու, կամ կապիկի զառամ —Խեղճ աչքերում՝ իբրև լույս բանական վառած, —\n30. — Ահավասիկ այս խո՛ր, անանձնական, անանց՝Անգամ ծնվող մանկանց աչքերի մեջ, որ . . .\n31. — Էկլեզիաստի անհուն սաղմոսներում գրած —Եվ — ահա այս զառամ, հազարամյա կապկիԽոր բիբերում վառած տխրությունն է...………………………………………………\n<1935>\nՏԽՈԻՐ ԿԱՐՈՒՍԵԼ\n«Ես քո երգը վաղո՛ւց եմ լսել…»Վահան ՏերյանԱկսելին, Արմենին և Մահարուն\n1\nՀաշտ եմ հիմա ես արդեն իմ երգերի, քնարի,Պոետական իմ հարկի մենակության հետ: \n—Ե՜վ չի փոխվում էլ անհուն իմ մենությունը՝ քարի, —Ե ՜վ չի դառնում հեռացման ցանկությունը ՝ նետ…\n2\nՇատ էր հախուռն իմ ոգին, վշտի անընտել,Ամեն մի խոց ՝ հասցըրած ձեռքով բարեկամՎերք էր դառնում իմ սրտում, տառապանք անդեղ, —Դառնություն էր, որի դեմ ամոքում չկար:\n\n3\nԵրիտասա՞րդ էր ոգիս, թե անփորձ էր դեռ, —Որ չգիտեր, թե կյանքում զզվանքից բացիԱնարգանքից առավել պիտո է ներել,Որպեսզի սիրտը բյուրեղ վարժել հարվածի:\n\n4\nԾերանա՞լ էր հարկավոր, քարանալ գո՞ւցե,Հասկանալու, զգալու համար այն նայիվԻմաստությունը, որ քեզ եթե քարկոծեն ՝Պիտո է սիրտդ գոցես, որ չար չնայի…\n5\nԴու պիտի սիրտըդ գոցես, և աչքերդ ապա,Եվ պիտի բաց պահես լոկ մեղանչող հոգիդ, —Որ չտեսնես հայացքներ ահով հանդիպած, —Որ խեղճությունը հանկարծ սրտիդ չչոքի:\n\n6\nՈրպեսզի լուռ կարենաս լուտանք ու ամոթՈւ դառնություն կրել դու, անգամ մատնություն, —Եթե կոչված ես լինել հիմեր կործանող,Եթե գիտես, որ չկա խմիչք առանց թույն:\n\n7\nԵթե զգում ես, քո մեջ ոգի քերթողի,Ստեղծողի, կերտողի — առաջնորդի նոր, —Եթե անցնել ես ուզում — դժվարին ուղի, —Եթե տանել ես ուզում — և գիտես, թե ո՜ւր: \n—\n8\nԱ՛խ, պատմությունն այս այնքա՛ն, այնքա՛ն է ծանոթԱյս պատմությունը կյանքի, աշխարհի պես հին…Հրապուրում է այն քեզ հասակից մանուկ, —Պատկերազարդ գրքերում՝ «Մեծ մարդկանց մասին...\n9\nԱյս պատմությունը կամքի, մտքի ու ոգուՀսկաների մասին՝ միշտ հոգնության անգետ,Որոնց համար — տառապանքն անգամ մեծագույնԿյանքի աղբյուր է եղել և խնդության գետ...\n10\nԱխ, մենք բոլո՜րս ենք սիրել հեքիաթներն այդ լույս,Պատմություններն այդ գրված մարդկանց մասին մեծ, —Ե՜վ դառնությո՜ւն, և թախիծ, և ՜ տանջանքը լուռ —Այդ ոսկեկազմ գրքերում հմայել են մեզ: \n—\n14\nԵվ մենք հետո՜ ենք միայն հասկացել հաճախԱրդեն բեկված, — որ, ավա՛ղ, գրքերում այն մեզ —Միայն վարդերն են գերել, իսկ խոցերը չար —«Պատմություն» են թվացե՝լ գրված «հենց այնպե՜ս»…\n30 նոյեմբեր, 1985\nXV հոբելյան, Խ. Հ.-ի\n***\nԵղել եմ, այո, ես հոգևոր պետՁեր մտայնության, — եթե միայն այնԵղել է ազնիվ, և՜ սուրբ, և հավետՍրբազան ձգտում հոգևին միայն —Ընդդեմ հնամյա մեր սրբազնագույնԽոսքի, դպրության, ըղձանքների վես —Ոտընձիգ մարդկանց, դժնի, երկերեսԴեմքը հոշոտող անողոք ձգտում...\nԻՆՁ\nՔո անունի, Չարե ՜նց,Ասոնանսն է՝ «Արև» —Եվ բառն — «հանճարե ՜ղ»\n22 — 23. I. 193\nՄԱԿԱԳՐՈՒԹՅՈԻՆ ԻՄ ՊՈՐՏՐԵԻ ՎՐԱ\nԴու դեռ անփորձ ես ոգով, դեռ թույլ ես, Չարե՜նց.Վարժի՜ր ոգիդ, եղի՜ր մոգ, իոգ ու արեգ —Ինչպես Գա՜նդին Մահաթմա — հնդիկն հանճարեղ...\n24. I.1936\nՄԱՀՎԱՆ ՏԵՍԻԼ\nԱկադեմիկոս Թամանյանի անմահ հիշատակին\nՈրքա՛ն նման է եղել պահն այդ՝ մարող կանթեղի…………………………………………………………....Նրա կոպերը երեկ երբ քարացել են խաղաղ —Կապույտ բոցով բռնկված վերջին ջերմում ուղեղի,Նա տեսել է երևի արևային մի քաղաք...Ինչպես մաքուր մարմարի կապույտ կողին նկարածԱրևային ժամացույց՝ քարտեզն ահա քաղաքի, —Պողոտանե՛ր, փողոցներ՝ բոլորաձիգ երկարած,Իսկ կենտրոնում երկնահաս, գրանիտյա մի բագին:\nԱկընթարթում մի վսեմ, որ երկարում է դարեր,Փողփողել են ուղեղում — սիրտ պայթելու չափ պայծառ —Սյունաշարքե՛ր, տերրասնե՛ր, աստիճաննե՛ր մարմարե,Եվ պարտեզնե՛ր ոսկեզօծ, շատրվաննե՛ր երգաձայն...Աշտարակնե՛ր երկնահաս և կամարնե՛ր կորանիստ,Քանդակազօծ կարնիզներ, պատուհաններ նուրբ հատած.Ե՜վ մարմարիոն մարմնագույն, և՜ գանգրահեր գրանիտԵ՜վ վարդաբոլոր տուֆաքար, և՜ բիլ բազալտ սրբատաշ...………………………………………………………….Պարզել է ձեռքը դողդոջ դեպի ցնորքն այդ կապույտ,Այնքան մո՛տ է, այնքան մոտ — կըշոշափի նա հիմա —Բայց ծանրացել է հանկարծ ձեռքն հանճարեղ ու հմուտ,Ընկել է վար — չոր կրծքին... լռությո՜ւն: \nՄահ:\n\n1936. 20-21. II. Գիշեր, Երևան\n***\nՕ՛ , մեզ կյանքն է դառնում դասատու, —Եվ գիտուն, և ՜ կույր, և ՜ շվայտ, —Դառնաղետ պահերին նա զվարթՆիզակներ է պարզում երբ հատու...Կա՞ արդյոք մարդկային մի սիրտՈր անհագ տարփանքով չեռա,Թե կնոջ շրթերի վրաՆկատե մի կաթիլ արյուն...Ա՛խ, սուգի վայրկյանին անգամ,Երբ մի կին մանկանն է թաղումԱմառվան մթնշաղումՕրորուն կոնքերով անկամ, —Կա՞ արդյոք մի սիրտ չփտած,Որ կնոջ այդ՝ վշտից հիստերիկ —Մորմոքից օրորուն զիստերինԻր ամբողջ կյանքը չտա...\n***\nՕ՛, մարմարյա քույրեր թանգարաններում մրսող,Օ՛, մարմարյա մաքուր դիցուհիներ.Որ հնամյա, կորած քաղաքների ներսումՔույր ու աղոթք եք լոկ ընդունել, —\nՈր հնօրյա կյանքում մերկությունը ձեր սուրբԴիցուհու և կնոջ հպարտությամբԲագիններում, մեղքի պարտեզներում, դրսում՝Իբրև ցնորք սիրո և սրբության, —\nՕ՛, մարմարյա քույրեր, դուք որքա՛ն եք մրսում,Իբրև անցյալ՝ պահված կաճառների ներսումՄեր այսօրվա <…….>\tԳիտության...\nՏԱՊԱՆԱԳԻՐ\nԱստ լոկ աճյուն է ննջում — և ո ՜չ թե հանճար:\nԱ՜յն, որ հանճարն հառնելիս պարտ է թոթափել:\nՄահկանացո՜ւն է ննջում հավիտյան անցած՝Որ եղել է խաչակիր — դպիր — վարդապետ:\n…………………………………………………….Իսկ այն, որ շունչ էր իր մեջ, ոգի ու հանճար —Ապրում է — հար կենդանի — այստեղից հեռու:\nԽաղաղությո՛ւն աճյունին անցյալին անցած, —Փա՛ռք խնդագին կենդանի երգին — դարերում: \n—\n7. VI. 1936\nԷՊԻՏԱՖԻԱ\nԱստ ՝ Կոմիտասն է հանգչում՝ իբրև հող ու աճյուն առհավետ:\nՍի՜րտ մոխրացած, դարձած հող՝ երբեմնի անոթ ձայնածին:\nԱ՜յր մահացու աշխարհում նա եղել է դպիր, վարդապետ:\nԱյր մշտատև՝ ձայնապետ — ձայների արքա — ձայնագիր:\n\n7. VI. 1936\n***\nԽելահեղ աչքերով, բոբիկ, մորուքդ հողմով ցիրուցան՝Զգեցած սևասև զգեստ, բզկտված փշերով հազարԱնցնում ես հերկերով այն ամա, դարերով այնքա՛ն ծանոթԵվ — մաքուր ցորյանի նման — ցրում ես հնչյուններ հայրենի…<1936>\n***\nԻնչպես հնում վկան այն՝ ՆարեկացինՀղում էր խոսքն իր խոր իր արարչին անտես, —Հղում եմ խոսքն իմ խոր սրտիս խորքիցն այդպեսՈչ մի փրկչի ուրիշ, — արդ Քեզանից բացի:\n\nՄի՞թե իրոք այսօր ես դուրս մնացիՔո արևից, երկրից, ժողովրդից անեզր, —Չէ զառանցանք արդյոք սա.Առաջինն ո՞վ երգեց գովքը Այգաբացիդ:\n\nՑնծություն է համայն հայրենիքում իմ նոր,Հղում է սերն իր քեզ ժողովուրդը խնդուն.Մի՞թե պղծում եմ այն ես իմ հիմնով...\nՉէ որ թնդում է նա իմ խնդությունը հսկա, —Եվ կթնդա ընդմիշտ, — և ո՜չ ոք չի խեղդիԻմ մեջ խնդուն քո հիմնը քանի ես կա՜մ:\n\nՁՈՆ\nՄիշտ նույն հուշն է, հուշը նույնՉքնաղ, գերող, և չկաՆրա թույնից անուշ թույն…\nՎԱՀԱՆ ՏԵՐՅԱՆ\nԻմ երգի նման պայծառ,Իմ երգի նման մաքուր, —Դու արվեստ, հոգի, դու հարՉմարող հանճարի հուր: \n—Դու բարձր ես քո արվեստիցԱրվեստդ քեզնով է հարուստ, —Դու չքնաղ, քնքուշ,Եվ — մի խոսքով — Արուս: \n—\nԳՈՎՔ ԱՐՈԻՍԻՆ\nI\nՄելպոմենյան տաճարիԿամարների տակ անմահ,Ուր հայրենի հանճարիՀուրն է վառվել անմար, —Որ աստղերով շողշողունԵղել է մի՜շտ հարուստ, —Այսօր Քո ա՜ստղն է շողում,Իբրև արև, օ՜, Արուս…\nII\nՄեր նորափայլ արևովԲեղմնավորված՝ անմարԱրվեստ լուսե՛, արևոտՍտեղծելու համար, —Այսօր անհուն մեր ոգին,Նոր խնդությամբ ցնծունԱնցյալի բե ՜րքն է կրկին՝Նոր մանգաղով՝ հնձում…\nIII\nԵվ, հերքելով անցյալիԱմեն անցյալ անցածնԳգվում է նա պանծալիՀանճարներին պայծառ…Իր նորախոհ մանգաղովՄիայն բարիք հնձողՀի՜ն արևներ է քաղում,Սնվում նրանցով...\nVI\nԱյդպես մենք էլ մեր նորոգԱրևային ոգով —Երբ հմայվում ենք գերողՔո արվեստի շոգով —Տենչում ենք միշտ գտնել փայլ,Մի բի՜լ ճառագայթ, —Որ հանճարից լինի այնՊայծա՛ռ ճառագած...\nV\nՑնծությամբ է լցվում մերՀոգին ամեն անգամ, —Երբ դու ելնում ես բեմ,Որպես արևահամ, —Կին, կամ կրքոտ տարփուհի,Կյանքի ընկեր, կամ մայր, —Պիեսներում Իբսենի,Կամ Շեքսպիրի անմահ...\nVI\nՅուրաքանչյուր քո դերում՝Դասական, թե նոր —Դու հմայքով ես գերում,Արվեստով քո խոր: \n—Ֆեյա ես դու՝ հանճարինԴեպի արև կանչող, —Թե՞ նենգ տիպար չարի —Նո՜ւյնն է՝ հանճար ես տանջող...\nVII\nԻ՜նչ էլ բեմից պատկերես —Ոճիր, թե հանցանք,—Կարողանում ես գերել,Որպես կյանքի ձայն...Հերոսուհի, տարփուհի,Պոռնիկ, սիրող մայր, —Գերո՛ւմ ես ու միշտ մեր հինԼույսով հանճարափայլ...\nVIII\nԵրբ քեզ նայում եմ՝ բեմիՀրաշագործ լույսում, —Դու ինձ տանում ես դեպիՀելիկոնը մեր սուրբ, —Քո քայլերով օրորուն,Կարկաչներով ձայնիդ —Դու ինձ տանում ես հեռունԽրախճանքի այն հին...\nIX\nՔո քայլերում օրորուն,Քո բարբառում հնչեղ —Ինչ-որ տարբե՛ր, ուրույն, —Ռիթմ կա ու շեշտ: \n—Կարկաչում են քո ձայնումՇեշտեր պոլսական, —Եվ Հրաչյան է հառնումԴեմքով դասական...\nX\nԱդամյանն է ընթանում՝Համլետյան վիշտ դեմքին, —Եվ Սիրանույշն է տանումԻր վիշտն ամեհի: \n—Մեդեյական կիրք ու սեր՝Հեկզամետրով գրած...Օ, դասական հույզեր —Անգիր արած...\nXI\nԴու նրանցից ես սերել՝Հանճարներից մեր վսեմ. —Օ, հանճարի լուսեղենԶարմ՝ հողմերով քշված սև:\nՄինչև օրերն այս նորոգԴու ո՞նց աճեցիր...Օ, գերության օրովԾնված հանճարի ծիլ...\nXII\nՈրպես հնչուն մի եղեգՈգի՛ ոսկեձայն, —Դու այս հողում հրեղենՇքե՛ղ բարձրացար. —Հայրենիքում քո ազատՆո՛ր երգեհոն դարձար, —Եվ, իբրև հուր սրբազան,Հուրհուրացիր պայծառ...\nXIII\nԵվ մեր բեմի վրա արդ,Դու՝ քրմուհի պանծալի, —Իբրև կապույտ ճառագայթՄեր հին հանճարի, —Խնդություն ես սփռում խորՔո արվեստով անհաս, —Եվ ողջունում է քեզ նորՔո ժողովուրդն անա՜հ...\nXIV\nԴու երջանիկ ես, Արո՜ւս, —Ի՛նչ ցնծությամբ վեսԴափնեպսակ է բերումՄիշտ ժողովուրդը քեզ:\nԵվ Չարենցի քնարով, —Իբրև անմահ գուսան, —Փառք է երգում չմարող —Քեզ՝ Նաիրյան Մուսան...\n12—14—22—VI\n1936, Երևան\n9. VII. 1936\n...Կարծես թե միայն իննից հուլիսի,Այդ քստմնելի օրվանից է, որԻմ գրած ամեն մի ոտանավորԻր նյութի, իր ողջ իմաստի մասին,Իբրև դրվատող կամ նշավակող,Կարդալուց առաջ անբառ ավետողՄի չոր թվական սկսեց կրել...Եվ վերնագրերն այդ անբառ, անանունԴարձան մահվան պես ահեղ ու անհուն:\n\nԴՈՖԻՆ ՆԱԻՐԱԿԱՆ\nՍՈՆԵՏ ԱՌԱՋԻՆ\n«Դոֆինը նաիրական»\n11. VII. 1936. «Բ-եր»\nՆա պառկած էր նախկին սեղանատան միգում,Հին սեղանի վրա երկայնքն ի վար դրածԻր դագաղում փայտյա, — և ճակատին նրաՔստըմնելի՝ հանգչել էր ծաղիկների մի կույտ: \n—\nՄագաղաթի նման ողորկ, ապակեգույն՝Կարծես մաքրել էր մի անագորույն կրակ՝Պսպղում էր դեմքի ալաբաստրը բարակ, —Եվ ո ՜չ մի խոհ, կամ հույզ ՝ իբրև պատգամ ոգու: \n—\nՈ ՜չ մի խորհուրդ, ավա՛ղ, կամ մտորում չնչին...Բիլ ապակուց ձուլած բարակ մատներն անգամԱնկամ՝ կառչել էին մոռացության տենչին: \n—\nՄի՞թե «դոֆի՞նն» էր այդ, — վերջին նաիրականԱրքայա՞զնը՝ ննջած դափնիների ներքոԱրնաշաղախ՝ քաղած իր սեփական ձեռքով...\nՍՈՆԵՏ ԵՐԿՐՈՐԴ\n«Դոֆինը» — իրականԱյս գաղթական կանանց ընտանեկան սուգովԵվ շիվանով միայն շրջապատածՓայտյա դագաղն ու դին արյունոտած —Մի՞թե, օ, Աղասի՜, — դիա՞կն է քո...\nԴո՞ւ ես արդյոք պառկած այդքան անհույզ դեմքով՝Հանցապարտի, գողի դագաղ մտած...Երբ ժողովուրդն անգամ աչքերն իր թացՎարանքով է սրբում մութ դագաղի դեմ քո...\nՈրպես ջրհորն ընկած աստեղային մի ջահ՝Ընկավ, սուզվեց հանկարծ եղերական միգումԹե դոֆինյան քո դեմքը, թե անունըդ՝ «Խանջյան»…\nԻնչ պատասխան ես տամ իմ հանցապարտ ոգուն,Որ անմոռաց մի օր՝ կարոտով հին՝Քեզ անվանեց, հիշո՞ւմ ես — «Նաիրական դոֆին»…\nԱ. — ՍՈՆԵՏ ՔՍՏՄՆԵԼԻ\nԸնկած ես դու, Հոգի՛ս, — զբոսանքի համար«Բարեկամի» կանչով անտառ տարված —Եվ — լլկվելուց հետո — դաշունահար արվածՄի մոլորված մանկան մեռած մարմնի նման...\nԱ՛խ, ի՞նչ անտառ, Հոգի՜ս, — ի՞նչ զբոսանք հիմա,Ո՞վ էր տենչում արդյոք քո տուղտերին բերած...Չկա՞ր արդյոք ուրիշ հրապուրիչ երազ. —Եվ ի՞նչ նայիվ հավատ՝ դեպի անտառն հիմա...\nԵս չգիտեմ հիմա՝ ի՞նչն է խոցում այսպես՝Քո վերքերի նման՝ իմ ուղեղում բացված…Քո զարհուրիչ անկման կոշմա՞րն այս սև\nՉարչարանքիդ ուղի՞ն, — մանկությո՞ւնդ խոցված,—Թե — լլկանքիդ պուրա՞կն անգտնելի, —Ուր ոչ ո՜ք չի՜ հասնի, — ուր ո՜չ ոք չի մտնի…\n1936. 18 — 19. VII. Գիշեր\nԲ. — ՍՈՆԵՏ ԱՆԿՇՌԵԼԻ\n«...Մենա՛կ պիտի դու ընդունեսԳողգոթան այս նոր...»\nՎԱՀԱՆ ՏԵՐՅԱՆ\nՈ՞ւր ես արդյոք քո սև խաչափայտը տանում,Ո՜վ տառապյալ Հոգիս: \n— Կա՞ Գողգոթա նոր արդ,Որ բարձրանաս հպարտ, — և լուսազարդՔո պսակին նայեն մարդիկ սիրով անհուն:\n\nԻբրև Հիսո՞ւս ես դու արդյոք լյառ բարձրանում, —Թե — ավազակ ես լոկ դու մահապարտ...Պիղատո՞ս է արդյոք այսօր ամեն մի մարդ,Որ քո հանդեպ ձեռքերն է լվանում…\nԷլ ի՞նչ պսակ լուսե, — էլ ԳողգոթաԻնչպե՞ս ելնես, Հոգիս, չարչարանքով հոժար —Երբ չգիտես ինքդ է՜լ՝ Հիսո՞ւս ես, թե Հուդա...\nՈւնե՞ս արդյոք, Հոգի՜ս, անագորույն նժար,Որ նժարես այս խոհն անկշռելի —Չարչարանքիդ այս սև՛ կեսգիշերին...\n18 — 19. VII. 1936\nԳիշեր — առավոտ — ցերեկ\nԻՄԱՍՏՈԻԹՅՈԻՆ\nԻբրև չքնաղ մարդու, չքնաղ բարեկամի՝Քո դոֆինյան պրոֆիլը լուսագանգուրՉեմ մոռանա իմ այս երկրային կյանքում,Օ՛, Աղասի, կյանքում ես ապրում եմ քանի:\n\nԵվ զրույցի նման նաիրական, կամ միԱռասպելի նման ժողովրդի հոգումԿապրի աղետը քո, իբրև թաքունԿամ գողացված, կեղծած նաիրական միֆ...\nԻմաստուն է միայն քառուղիներ հարթողՎաղվա հաջորդը քո այն երջանիկ, —Որ պիտի գա, գիտե՜մ — և աճյունի հետ քոՄեր հաղթության լեգենդը մահվան նաշից հանի…\nՈրքան իշխեն՝ թող նոր նախարարներն այսօրՇամիրամի մահճին, գանակոծեն իր դին, —Նա կհառնի կրկին իր պարտությամբ հզոր...\n11. XI. 1936\n«Բ-եր»\nԱՆԱՌԱԿ ՈՐԴԻ\nՍիրելի Վաղարշակ Նորենցին\nԹումանյանն է քեզ բանաստեղծ կոչել,Եվ Չարենցն ապա հռչակել վարպետ,Մի՞թե քո հոգին մնաց անտարբերԴեպի բացառիկ բախտն այս փառաճեմ —\nԴու այն անառակ զավակը հո չե՞ս,Չէ՞ որ քո մուսան չմնաց անբերր,Թե կյանքը քո սուրբ տենչանքի հանդեպԻր քստմնելի բռունցքը ճոճեց...\nԴժվա՛ր է ուղին նաիրյան երգի,Ինչպես տարագիր մեր ժողովրդիԵրթը՝ հասնելու հայրենի երկիր...\nԱյդպես՝ ով երգի անառակ որդի,Գիտեմ, դու մի օր կվերադառնասՔո տունն հայրենի — նաիրյան Պառնաս:\n\n29 հուլիս, 1936, Ծաղկաձոր\n«ԻՄ ԼՈՒՍԱՍՏՂԸ»\nՍոնետԱռավոտ կանուխ բարձրացի՜ր,Երբ դեռ նո՜ր մարմանդ լուսանում է: \n—Կտեսնե՜ս լուսաստղը կապտածիր,Որ պայծառ ցոլքով բարձրանում է: \n—\nԱ՛խ, այդպե՜ս բարձրացավ մի օրԱշխարհում, Չարե՜նց, քո անունը...Բայց հետո — կլանեց անհունըՔո լուսաստղը — ցոլուն, ոսկևոր...\nԱյդ ո՜չ թե Արևն էր՝ բարձրացավ —Եվ սրբեց ոսկեզօծ քո ցոլքըԻր շքեղ ցոլքերով պայծառ: \n—\nՈ՜չ: \n— Չնչի՜ն ամպերի սև զորքըՊաշարեց Արևի՜ց առաջ քեզ, —Իսկ այնտեղ, ներքևում, — երգի սով էր, —\nԲայց ցնծում էր պառնասն առանց քե՜զ…\n1936. VII-VIII, Ծաղկաձոր — Երևան\n***\nԿրկին կանգնած եմ ես ինքըս իմ դեմ շըվար՝Անօգնական, մենակ, ինչպես կաղնի հանդում,Ուր ոչ մի ծառ չկա, — ուր տագնապով անդուլՔամիներն են միայն շաչում դժնի ու հար:\n\nՈւր՝ գորշ հոգին կպած՝ լոկ մի քանի մացառ,Որպես մարդիկ, որ մի գաղտնիք են իմանումՓսփսում են իրար ինչ-որ անհայտ անուն,Երազելով մի հարթ մի անկաղնի բացատ...\n20. VIII. 1936, Ծաղկաձոր\n26. VIII. 1936\n...Եվ ի՞նչ պատահեց կյանքում արդարև,Որ ձեռքըս հանկարծ հոժար, ինքնիրեն,Իմ գրած բոլոր տողերի վերևՉոր թվականներ սկըսեց գրել…Եվ վերնագրերն այդ սովորական,Որ բառեր էին գրված թանաքով, —Խորհրդանիշեր դարձան մոգականԻնչպե՜ս խաչն առաջ — մա՜հ նշանակող:\n\n26. VIII. 1936\nԵղե՞լ է արդյոք անցյալում, հնում,Որ պոետները երգերի վերևԻբրև վերնագիր՝ լոկ թվեր գրեն —Եվ լինեն դրանք ավելի անհուն,Ավելի՜ խորունկ և իմաստավոր,Քան հազարերես գրքեր հաստափոր:\n\n«7» ԿԱԽՎԱԾՆԵՐ\n...Երբ աղջամուղջին նա վեր է կացել,Հանգիստ հագնվել — երևի հանկարծԱյնպես է նրան մի պահ թվացել,Թե ինքը ահա առաջին անգամՊատանեկան տագնապով արթուն«Յոթ կախվածների» գրքույկն է կարդում:\n\n...Կծալի հանգիստ, մի կողմ կդնիՆա սանտիմենտալ այդ գիրքը հիմա, —Կընկնի անկողնին և խո՛ր կքնի, —Ինչպես միշտ՝ իսկույն:\nԵվ ա՞յն է արդյոք,Տարբերությունը գրքի ու կյանքի,Որ քունն իր հիմա լինելու է լոկԱնսահմա՛ն երկար և խոր, և հանգիստ…\n27. IX. 1936\nՎԵՐԱԴԱՐՁԱԾ ԱՇՈԻՆ\nՑուրտ է, աշունը շրշում է, — ցուրտ է և սի՜րտըս՝ մըրսում է. —Սիրտ իմ, հիշո՞ւմ ես — աշուն էր, ուշ մի աշուն էր Կարսում, —Ճի՜շտ այսպիսի մի աշուն էր, ցո՜ւրտ՝ խշխշում էր աշունը, —Թաց՝ սրթսրթում էր աշունը, ինչպես շունը՝ գիշերը դրսում...\nԵ՞րբ էր, հիշո՞ւմ ես, օ, սի՜րտ իմ, — այն ե՞րբ էր խշշում այդ աշունը. —Երե՞կ էր, տարինե՞ր առաջ, — ախ, գուցե դա՛ր է անցել...Ո՜չ. — ընդամենը քսան և երկու տարի է — հիշում եմ. —Կարծես քույրն է նրա այս աշունը, — նո՜ւյն շրշյունն է և նո՜ւյն քնքշությունը,Կարծես տուն է դարձել մանկությունը՝ մանկությունը... հուշի՛ նման ծեր...Մանկությո՞ւնը — ախ, ի՞նչ ես ասում, մանկություն և աշո՞ւն — մանկությունըԿարո՞ղ է արդյոք առնչվել թովչության հետ անձրևի ու աշնան, —\nՄանկությունը — ի՜նչ էլ որ լինի — առավոտ է, գարնան ցանկություն է,Իսկ աշունը՝ մշուշ է, մահվան մուժ, — հուշերի տերևներ թոշնած...\nԲայց էլի ինչ էլ որ ասեն, մենք գիտենք հո քեզ հետ, օ, սի՜րտ իմ,Որ... մանկության նման լույս, մանկության նման կենսալի՝Այն աշունը — առաջին մեր սիրո, առաջին երգերի մեր քույրն էր...Որ անցած աշունն այն հեռու, — դա հենց ինքը՝ մեր մանկությունն էր…\nՄանկությունն էր հեռու այդ աշունը, առավոտն էր մեր առաջին՝Մանկության պես լուսեղ և անբիծ — այդ աշունը սիրո՝ մեր հերն էր...Բայց — խնդությա՛ն էր նման այն հեռու աշնան տխրությունը, —Եվ տխրության է նման այս աշնան բերած խնդությունն իսկ…\n29. IX. 1936, Ծաղկաձոր\nԱՇՆԱՆ ԵՐԳ\nՇրշում են անվերջ տերևներըԱրևի փայլով ցոլցոլուն,—Ցոլցոլում են անվերջ տերևները,Ծնծղաձայն ծափում ու ցոլում: \n—\nԾնծղանե՞ր են խփում ցնծագին,Թե՞ — թերթեր թափում հուրհուրան,Շաղելով շողեր անցածիԱյս տողերի վրա...\n29. IX. 1936\nԱՇՆԱՆ ԵՐԳ\nԾնծղանե՛ր, աշնան ծնծղաներ, —Ծառերի ցոլցոլուն ծփանքում,Ծնծղանե՛ր, որ ծափում եք,Հասկանո՞ւմ եք, թե ի՜նչ եք ցանել: \n—\nՑնծագին ծափող ձեռքերով,Ձեզ ծնող հողերի վրա,Այս անչափ ներող, համբերողՈւղիների վրա...\n20. IX. 1936, Ծաղկաձոր\n***\nԱյս աշունը այնպես անցավ,Այս աշունը մթին էր, ինչպեսԵրազում զառանցած հանցանք...\nԱյս աշունը շքե՛ղ էր ու հեզ,Ինչպես այս ծառերի մոլեգինՀոգեվարքը — ցնծագի՛ն այնպես...\nԵվ ի՛նչ են նրանք շափշափումՑնծությամբ այդքան անիմաստ,Այդ ի՛նչ են խնդագին ծափում...\nԱխ, թերևս այն, որ տապումԾառերի մորմոքի — հենց հիմաԻմ կյանքն է տագնապում մերձիմահ...\n1. X. 1936\n***\nԱշունը, ա՛խ, այնպես անցավ՝Ե՜վ ցնցող, և՜ ծանր, ինչպեսՀանճարեղ ոճիր կամ հանցանք:\n\nՑերեկները ծնծղաներ հնչեց,Ցնծության շեփորներ հնչեղ, —Գիշերները — դարձավ զառանցանք: \n—\nԵվ ի՞նչ էր այդպես շափշափումՑնծությամբ — այդքա՜ն անիմաստ, —Արդյոք ի՞նձ էր, ի՞նձ էր խաբում...\nԱ՛խ, — գիտեմ արդեն ես հիմա,Որ աշնան ցնծուն տագնապում —Արշավող ցրտերի դիմաց, —\nԻր մեռած խոսքերն է թափումԵվ նորոգ զրույցներ խորհումԳալիքից տագնապող մի մարդ:\n\nՈրպեսզի գալիք սարսափում,Օրերի վերջին տագնապում —Չգտնեն իրեն — մերձիմահ...\n1.X.1936\n***\nՆույն երգն է կրկնում աշունը,Միևնույնը միշտ բառացի...…………………………………..Եվ հիշում եմ ահա, ես հիշում եմ, —Այդ աշունն է հուշում անդադարԱյն ամենը, որ չարեցի ես,Որ մնաց կյանքում անկատար...\n1936. X\n***\nՑո՜ւրտ է, աշո՜ւն է, բայց լուրթ գիշերներ են դեռ.Ջինջ է երկինքը, աստղերն հուրհրո՜ւմ են հիր.Սի՜րտս, ծերանում ես դու — բայց քո գիշերն էլ է ջեռ,Այն քո հուշերն են, օ, սի՜րտ, որ դու սիրում էիր...\n***\nՇաչում է այս աշնան քամին, իբրև հին, դասական Ակվիլոն.Աշուն է, — և ծանր անձրևի արճիճե շեղջեր քշելովԵվ ավերք, և նեռ գուժելով՝ թռչում է հողմն Ակվիլոն: \n—\n***\nԵրբ, արդյոք ե՞րբ դու դարձար, սի՜րտ, այդքան խեղճ ու հլու—Գուցե այդ դու ես մրսում դուրսը աշնան մորմոքում: \n—\nՄի՞թե թախիծն է քո ցուրտ-ցուրտ արցունքով մորմոքում,Մի՞թե քո սերն է լալիս ցուրտ անձրևի դակտիլում...\nՍակայն ո՞ւր է Ղարսը և ո՞ւր է պարտեզում մրսող այն տղան, —Որ ուներ երազներ բուրյան, և ո՞ւր է տխրաձայն Տերյանը...\nԱշունը մշուշ է մանում իր մաքուր և բարակ թելով,Եվ անձրևը արցունքի նման ցուրտ տողեր շարող դակտիլով...\n1936, հոկտեմբեր\nԱ.Բ.-ԻՆ\n...Եվ բառերի համար քո մարմարյա,Հնամենի, բուրյան, որպես մեր հինՔարաքանդակ անդուռ մատուռներիԱնջընջելի գրերն հնադարյան, —Եվ մյուռոնի նման սրբազնագույնՔո երկերի մաքուր սկիհներում պահվածԽորհուրդների համար մշտահըմա,Որպես խորհուրդը մեր նաիրական ոգու, —Քո «Միրհավի» համար — և լուսեղեն՝Արփենիկի հուշով սրբագործված հավետ«Ալպիական ծաղկի» այն բուրավետ, —Որ բուրելու է հա՜ր աննյութեղեն, —Եվ վերջապես քո վեհ, հերոսական«Սերմնացանի» համար, որ ձեռքերով վսեմ,Սև ցելերի վրա մեր գոյության այս սև,Շաղում է շողք ու սերմ անանձնական, —Այս ամենի համար, — և «Ծիրանի»Հազարամյա փողի՜ համար քո այն,Որ դարերո՛վ տենչած խաղաղությանԵրգն է հնչում, — և մեր ժողովուրդը քանիՈւնի գեթ ափ մի հող արեգակի ներքոՀնչելու է երգեր եղբայրական, —Այս ամենի համար, օ՜, խեղճ իմ բարեկամ,Ես քեզ օրհնում եմ արդ իմ անաղարտ երգով...Այս ամենի համար, — և քո եղերականՏառապանքի համար, որ արդ կրկինՎեհություն է խառնում քո անաղարտ երգինԵս քեզ պարզում եմ ձեռք եղբայրական...Եվ ներբողում եմ քեզ ահա կրկին անեղծԻմ շրթերով, ինչպես օրեր առաջ, —Երբ դեռ դու ա՜յր էիր մի անարատԵվ ես ընկերն էի քո բանաստեղծ…\n14. X. 1936, Գիշեր, Երևան\nԻՄ ԱՌԱՋԻՆ ԴՅՈԻԹԱՆՔԸ\nԹվում էր, թե հար կգնա այդպեսԿյանքդ մինչև մահ — երգով ու հանգով —Կարող էիր դու զգալ, որ այն քոՕրերով, ինչպես կածանով անտես, —\nԲարձրանում է մի գագաթ երկնահաս,Որից անցյալիդ քայլն յուրաքանչյուրԹվալու է քեզ անծանոթ հնչյուն,Որը նոր պիտի դեռ դու հասկանաս:\n\n***\n...Իջել է այսօր Հելիկոնն ամբողջՆաիրյան երդի — նկուղ սևասև, —Իսկ ո՞վ է ասել ներբողներ վսեմ,Ձոներ սրբազան, սոնետներ շողշող —\nԳալիքի անծայր, անհուն, արևոտՔառուղիներով ընթանալու տեղ —Մի՞թե նաիրյան երգի հանճարեղՈստն արևային այսօր դարավոր\nԸնթացքն իր մի պահ մոռացած, շշմած —Իր խխո՞ւնջն է հին կամենում մտնել,Իբրև անցյալից երկարված մի թել,Որ՝ արքայական նիշով դրոշմած\nԻր «կոճն» է լոկ ճանաչում, — և այն,Որ «հայրենական» այդ կոճին կապված, —Դարեր, բազմաթիվ դարեր, հալածվածԵղել ենք մենք եղկ և <…………>\n<………………………..><………………………..>Այն ո՞վ է ստոր այն պոետը, որԻբրև անցյալի դրոշակակիր —\nԵրգով, նկարով, պոետի խոսքովԴեպի անցյալի գիրկն է կամեցելՔշել մեր կյանքի ընթացքը վսեմ, —Իբրև օձ իր մոր գիրկը սողացող…\nՈչ: \n— Չե՜մ հավատում, որ նաիրականԱշխարհում ամբողջ գտնվի գեթ միՊոետ, որ այսօր իր բախտը գտնիԻր ժողովրդի վսեմ, տիրական\nԵրթը խափանող ուղիների մեջ...Ես չեմ հավատում, որ միայն վերինՇնորհքով մղված պոետ ՄահարինԱնգամ նա լինի դավաճան մի գեջ,\nՈր նաիրական ոսկե քնարով,Մատներով իր նուրբ և պոետական —Ցերեկը գրի երգեր դյութական,Իսկ գիշերային իր սև քանքարով —\nՁգտի խորտակել և՜ լույս, և՜ անգինԻր նաիրական ոգով հղացած —<……………>\tանեղծ թովչությունըԵվ երգիչ դառնա անիղձ տարփանքի...\nՕ, չե՜մ հավատում, թե Ակսելն անգամ,Որ Եսավի պես, պժգնելի մի օրԻր առաջնության իրավունքը բորբԵղծի, — հանուն ինչ տենչի անձնական՝\nԿշտության, — մի բուռ ապուրով ոսպեԾախելով տաղանդն իր աստվածային, —Օ, չե՜մ հավատում, որ անգամ ահիցԽելահեղ դարձած այրն այս իսկապես\nԵլնի շողոքորթ, իբրև սրիկա, —Եվ շքե՛ղ ոգով իր հանճարափաղԴառնա մատնության մարգարե մռայլ, —Եվ կյանք աղերսե — իր դեմքը ներկած\nԻր նվիրական հույզերն անարգող,Սև, հայրենակոխ իղձերի գույնով, —Լավ չէ՞՝ հրկիզված մահաբեր թույնովՀեռանալ կյանքից՝ իբրև [մարդ անկոր]…\n< >< >Կյանքում դարձած մի <անձ տիրական >Դափնու փոխարեն՝ իր արյամբ ցողված...\nԵս չե՜մ հավատում, որ ԹոթովենցիՁեռքը, որքան էլ լինի հանցապարտ՝Իր ժողովրդի ինքնությամբ հպարտ՝Բարձրանա մի օր, որ որոմ հնձի...\nԵվ չեմ կամենում սրտով պոետիԵս վայրկյանին այս՝ տխրությամբ անհուն՝Հավատալ անգամ, որ խեղճ ՎշտունուԿյանքում կա հանցանք ստոր և հետին...\nԵս չէ, որ իմ վեհ, իմ սուրբ, իմ հստակ,Ի վերուստ տրված ձիրքին անարժան՝Կանգնելու եմ արդ դատավոր դաժան,Երբ նրանք դժնի նկուղում նստած\nԵ՜վ վիշտ են կրում, և՜ սև նախատինք,Կամ, կոչումն իրենց անգամ մոռացած —Ողորմելագույն հտպիտներ դարձած՝[Պղծում են]\tիրար հանճար ու պատիվ...\n< ………………………………………..><…………………………………………>Չեմ կարող ո՜չ ձոն, ո՜չ անեծք<………………………………………..>\nՀորդում շուրթերից իմ անապականԹեև իբրև այր և անեղծ գուսանՉեմ կարող այսօր ցասմամբ սրբազանՉնստել բկին երգիս սեփական:\n\nՉե՛մ կարող այսօր չկանգնել ես էլՄեր նոր հարության Սինկլիտի առաջ —Իբրև բանաստեղծ երկրում մեծարած,Եվ իբրև մի այր տքնությամբ վսեմ...\nԹարգման միայնակ և դրոշակակիր, —Մեր անմահ երգի և՜ ասպետ, և՜ ճորտ,Իբրև հանճարի վսե՛մ թագակիր,Որին չի դիպչի ոչ մի ձեռք այսօր...\n***\nՀանցապարտ գործի կամ խոհի ամբողջԾանրությամբ ճնշող Ատյանն այսԴեռ չի հռչակել շրթերով իր գոռՄեր դժնի երգի դեմքին ողջախոհ\nԱյսօր շպրտած ամբաստանությանԻսկությունը սև, և՜ ստոր, և՜ պիղծ, —Եվ ի՞նչ երեսով, ի՞նչ խղճով ուղիղՄուսաներն այսօր հնչեն խնդության\nԿամ պարսավանքի խոսք խարազանողԻրենց նաիրյան ասպետներին խեղճ,Որ և՜ հալածյալ, և՜ որբ են եղել՝Երգի տեղ՝ իրենց կյանքը ծածանող...\nԱհա թե ինչու, — մինչև պետականՀանրային խղճով սահմանված պատժի,Կամ ժողովրդի անաղարտ տույժիՍահմանումն անեղծ, — ես նաիրական\n< >< ><……………>\tես ինքս եմ պոետԻմ ժողովրդի արդեն սիրելի…\nՈրքան էլ նրանց և ոչ մի անմիտԳործին կամ խոհին չլինեմ հարիր, —Բայց սև փորձության այս ճանապարհինԵվ ոչ՝ մի վայրկյան ես չեմ բաժանվի,\nԵվ չեմ բաժանի իմ բախտը դժնիՈչ տաժանքներից նրանց այսօրվա,Եվ ոչ՝ պատմության նժարին դրվածԳործից նրանց վեհ և խոսքից ազնիվ…\n***\nՀնարավո՞ր է, արդյոք, մի ամբողջԺողովրդի երգ դատարան տանելԵվ որպես խեղճ, հանցապարտ ամբոխԵ՜վ խարազանել, և՜ ամբաստանել…\nԿարո՞ղ է արդյոք մի ժողովրդիԵրգն ամբողջովին, դպրությունը ողջԼինել հանցավոր, որպես տմարդիԻնքնադատաստան կատարած ամբոխ…\nՈրքան էլ ինքս չլինեմ կապվածԻմ եղբայրների «դավադրության» հետ,Սակայն իբրև մարդ և իբրև պոետՊատրաստ եմ կրել ամենայն հարված\nՆրանց բովանդակ ճակատին իջնող, —Եվ եթե նրանք իրոք հանցապարտՄտքեր են դավել, — ես հլու, հպարտԿանգնում եմ ահա էությամբ իմ ողջ\nՆրանց հետ մեկտեղ ձեր ամբաստանողՍինկլիտի առջև և սրտով հոժար [պատրաստ եմ]Ինքըս վերցնել ուսերով ուժատ,Բայց ոգով ընդմիշտ և՜ պիրկ և՜ անկոր\nՆրանց կատարած հանցագործությանԾանրությունն ամբողջ, — և կրել անահՁերբակալություն և՜ աքսոր, և՜ մահ,Ոչ իբրև տաժանք, այլ՝ սուրբ խնդություն…\n***\nԲայց վաղը, եթե աշխարհի առջև,Մութ նկուղների տաժանքից ելած՝Կանգնեն բովանդակ մեր երկրի առաջԸնկերներն իմ այդ, իբրև վարձկաններ, —\nԵս ինքս այնժամ ցասումով ահեղ,Ոչ իբրև դատող կամ ամբաստանող,Այլ՝ երկրիս համար խինդով խելահեղԱմենայն տաժանք խնդությամբ տանող —\nԿկանգնեմ նրանց հանցագործությանՆշույլի համար ամենաչնչին —Կրելու սրտով և հոժար և ջինջԱմեն մի պատիժ և խոսք պղծության —\nԲանաստեղծ և այր մի նվաստագույնԽոսք նշավանքի ես ինքս կասեմ՝Անեղծ պոետի շրթունքով վսեմԵվ իրավունքով, որ չեն վաստակում\nՔծնանքով, տիղմով, քսությամբ ստոր,Այլ ժողովրդի սրբազան սրտիԸղձանքը խորունկ և խոսքը խրթինԱնահ կարդալու դժվար արվեստով...\n1936, սեպտեմբեր-հոկտեմբեր\n***\n\n\n\n\n\nԵվ թո՜ղ վերջին անգամ այս զառամյալԶառանցանքին նետենք, իբրև նվեր,Իբր հատուցում վերջին՝ և սուրբ, և՜ վեհ՝Մեր երգի շունչն անգամ հազարամյա………………………………………………….Նվիրո՛ւմ ենք ահա մենք լիասիրտՄեր Հելիկոնն ամբողջ՝ ցավի՜ն այս սև, —Եվ իբրև տույժ վերջին՝ նաիրական, վսեմ՝Իմ քնարը անեղծ ու անբասիր...\n***\nԱյսպես — նախքան իջնի վարագույրըՏարիներով՝ մեր բութ գլուխների վրաԿախված՝ իբրև դրոշ մի հուրհրան, —Իբրև պատգամ և ուխտ սրբազան, —Իբրև Մոլոք, որին, իբրև արյան նվեր՝Երեկ տվինք և՜ բրոնզ, և՜ երկաթ,Այսօր <……………>\tվահան լոկ բռնելու համարՄենք տալիս ենք ահա քո կյանքը վեհ...Եվ տալիս ենք ահա — քեզ հետ միասին —Մեր Հելիկոնն ամբողջ, — և, իբրև հուշ,Ողբերգում է ահա ձեզ դիֆերամբն այս ուշ —Բանաստեղծի ողբերգն այս անբասիր...\n23. X. 1936\nՎերջին աղոթք...Շնորհակա՛լ եմ, Տե՜ր, այն ամենի համար,Որ տվեցիր դու ինձ կյանքում իմ խեղճ. —Ե՜վ տքնությամբ ազնիվ իմ վաստակած հացի,Ե՜վ կանացի մարմնի՝ հացի՜ պես սուրբ, —Ե՜վ պարտությանց համար այս բիրտ մարտում,Ե՜վ հաղթությանց համար երբեմնակի: \n—\nԵվ — վերջապես — ձեռքով քո շնորհածԱմենամեծ բախտի և բերկրանքի համարՄուսաների՛ անեղծ մտերմության,Որ քչերի՜ն է այս կյանքում տրվում,Իբրև բարիք վերին՝ անգըտնելի ընծա: \n—\nԲայց աշխարհում այս գոց, այս կյանքում բի՜րտ,Ուր լա՜ցն է լոկ օրենք, և դառնությունը՝ հաց, —Քո այդ պարգևը սուրբ, երջանկագույնԿարող էր մաղձ ծնել միայն իմ դեմ,Մերժվածների դաշինք ու հալածանք: \n—\nՔանզի՝ պարգևն այդ քո սրբազնագույնԱյս՝ ո՜չ միայն լուսեղ խնդությո՛ւնից վերին,Եվ ո՜չ միայն ձայնից դաշնավոր —Այլև փշրանք հացից և կանացիԼուսաբացի նման ժպտի՜ց իսկ զուրկ[Կարող է]\tԱնագորույն մարդկանց աչքին թվալ\nՄի անպատկառ, շռա՛յլ խրախճանք,Ինչ-որ վերին հանդուգըն օրենքովՄի տխմարի, մի ցոփ արարածի տրվածԱններելի, լպիրշ իրավունք՝Ուրիշների մահու և ժանտախտի ժամինԽրախճանքի՜ ջահեր ցոլցոլալու, —Եվ խնջույքի՜ շռայլ, և՜ բերկրության, —Եվ հոլանի՛, չքնա՛ղ մարմիններիՊարերգություն մերկոտն ու բամբիռնածափ…\nԻ՞նչպես ների սակայն խրախճանքն այս բորբ—Արևազուրկ մարդկանց այս թիարանը —Արևային ցոլքից անգամ թափուր: \n—Այս մուրացիկը, որ — թեև թիկնեղ —Սակայն և՜ մերկ է, տե՜ս, և՜ ընչազուրկ, —Եվ աշխարհում համայն — անօթևա՜ն, —Բաց երկրնքի ներքո անգամ չնչինՄի բարձաչափ քարի՜ց անգամ զուրկ՝Որ իրավունք անգամ կյանքում չունիԻր ցրտահար մարմինը ծածկելուԱնգամ անեզրական, աստեղազարդ երկնիՑուրտ սավանով՝ անհաս և անապակ…\nԿամ — ինչպե՞ս քեզ ների օսլայադեմԱյս ոգևին և՜ մերկ, և՜ ընչազուրկՄարդկանց ամբոխը, — երբ ինքը լուռ՝Մռայլ խոհերն է իր և անժպիտ իր կյանքըԱյս պայքարի բովում որոճում...………………………………………………Եվ չէ՞ր արդյոք միակ պատճառն այս, Տե՜ր, —Որ դառնություն դարձավ, և՜ մաղձ, և՜ ցավ, —Այդ անապակ պարգև՜ը քո վերին —Քո պարգևած ընծան այդ սրբազնագույն՝Քո դուստրերի անեղծ մտերմությունը կույս…Մտերմությունն անհաս Մուսաների,Որ դարձըներ պիտի ողորմելի իմ կյանքըԵրանությո՛ւն — և խինդ անմահական...………………………………………………..…………………………………………………Սակայն նրանց այդ սուրբ մտերմությանԱկընթարթի համար անգամ չնչին —Ես ցանկությամբ հոժար կտանեիՏասնապատի՜կ դժվար տառապանք —Ե՜վ դառնություն դժնի, և՜ տխրություն,Եվ չարչարանք անգամ անագորույն —Եվ հալածանք ամեն, — և անգամ մա՜հ...\n23. X. 1936, Երևան, գիշեր — առավոտ — գիշեր\nՎԵՐՋԻՆ ԱՂՈԹՔ\nՏե՛ր իմ, — էությո՜ւն իմ, — հարազատ իմ, — այսինքն՝Ա՜յն, որ չունեմ կյանքում և չեմ ունեցել, —Ա՜յն, որ միակն է ողջ կյանքում այս կամեցելԼինել ինձ հետ այնպե՜ս հենց, ինչպես իր հետ ինքը, —\nՉե՞ս զարմանում, Տե՛ր իմ, որ ես դիմում եմ քեզ,Ես՝ բանաստեղծս անահ և մարտընչողս արի՝Յուրաքանչյուր նյարդով կապված այս վեհ դարիսՅուրաքանչյուր <………….>\tկրկնապատիկ հրկեզ, —\nՏարօրինա՞կ է, չէ՞, որ ես դիմում եմ քեզ՝ —Աստվածային վերին ճանապարհիԻնչ-որ՝ սրտի՛ս նման անգյուտ ու բարի,Արարածի՝ թերևս անզո՛ր ինձ պես...\nԲայց ես դիմում եմ քեզ, ինչպես հաճախԱնապատում՝ ահեղ սամումների ժամին՝Քարավանի տերերն արնաշաղախ —Թողած այնքան ուշիմ ու խորամիտՓորձառությունն իրենց՝ լոկ ուղտերի դեղինԲնազդին են կառչում — և գտնում ուղի...\n25. X. 1936\n***\nԱսում եմ ես ձեզ՝ չունիՈ՜չ Պառնասը երգի նաիրյան,Ո՜չ Հելիկոնը բուրյանՄարդկային համայն անհունիԱյլ ուղի, և հուն, և՜ ընթացք,Քան ուղին այս ջերմ, ցնծագին,Որ ահա խանդով խնդագինՇափշափում է շուրջը ցնդած...\nԴղրդում է ծափում, ծափծափում,Մոլեգնում, — կարծես կենսաբերՑնծություն է կոչված թափելԿենսահորդ գարնան տագնապում…\nԲայց աշուն է արդ, — մահաբերԱյդ աշունն է իր խինդը տոնում, —Եվ հունդերն են վերջին ընդունումՄեր երգերը մահից ահաբեկ...\nԲայց երբեք, երբեք դեռ իմ խեղճԻմ տխուր նաիրյան ոգինՑնծություն այսքան մոլեգինԵվ խնդություն՝ այսքան պերճ,Ո՜չ տեսել էր, ո՜չ երազելԵվ ինչպես գուշակեր նա իրոք, —Որ այսպես ծնծղաներովՄեռնելու է մեր երգը վսեմ...\n31 — X. Ծաղկաձոր\n***\nԴեռ չի՜ եղել հացն աշխարհում գերագույն կուռք մարդկային.Հանուն սիրո՝ շատ են եղել հարստություն տվողներ.Բայց չեն եղել հանուն հացի սիրո վրա թքողներ,Որ գեթ իրենց աչքին իրենք մեծագործներ թվային...\n1936. XI. 23\n***\nԱյո՜…\tբայց այն կար, որ պիտի միշտԼցներ մեր սիրտը նո՛ր, անհո՛ւն բույրով —Եղավ տրտունջ միայն և միայն վիշտ,Եվ հերքեց ցոլքն անգամ սիրո…\n***\nԱնմերձելի էր քեզ այդ գանգրահեր Արան,Որին մանկուց կանչել էր չար ձեռքերով գերված՝Արքայադուստր Նվարդը՝ իբրև ասպետին հրավարս,Որ դեռ մանուկ դոֆին է մի նաիրյան...\nԹեկուզ նշված վերուստ՝ բայց նա հոժար կամքով՝Հանուն սիրո անեղծ իր Նվարդին ի լուր՝Նա ընդունեց անգամ — գիրկը Շամիրամի...\nԷլ ինչպե՞ս սուրբ մնար, — և չտաներ անդունդ —Այդ սև նոխազը, որ մանուկ արքան հնումՄերժեց, — ընդունելով հատուցման թույնը նույն...\n3. XII. 1936, Երևան\n«Ի ԽՈՐՈՑ ՍՐՏԻ ԽՈՍՔ ԸՆԴ ԱՍՏՈՒԾՈ»\n«Տետրապտիքոս»",
    "Ինչպես դարեր առաջ — վկան Նարեկացի, —Քեզ եմ հղում ես ողբըս, ո՛վ Արարիչ,Ես՝ մեղսավոր քերթողըս աստվածարյալ դարի, —Ողջակիզյալ արյունս վարակածին...\nՎաղ աղջամուղջն այնքան ըղձյալ ԱյգաբացիՄայրամուտի փոխվեց արյունալիճ, —Ուր մեր Ա՜րևն է նոր սուզվում արյունալի,Որպես կարմիր գլուխ գլխատվածի...\nԲորբ աչքերում սակայն հավատացյալ բյուրոցԾովածավալ արյան ցոլքը շառայլածին —Ցոլանում է, իբրև ցոլք ցնծության մերո: \n—\nԵվ — արեգակն է հին վերադառնում դարձյալ՝Արևմուտքից՝ ինչպես մահվան նաշից հառնածՂազարեի նման — արևը ետ դառնա...",
    "Եվ ես դիմում եմ քեզ, ով Արարիչ, դարձյալ,Ինչպես վկան մեր հին Նարեկացին, —Քանզի՝ կարոտ ոգու և անարյուն Հացի, —Տեսնում եմ լոկ — Կացին արեգնացյալ: \n—\nԻբրև մի նոր վկա վաղուց աստվածարյալ՝Ես՝ երկրային՝ երկրին լոկ հավատացի, —Չկամեցա, Աստված — ես՝ ինձանից բացի,—Ոչ գոյություն՝ ինձ պես գեթ կատարյալ:\n\nԵս անսացի միայն — իմ հանճարի ձայնին: \n—Ճանաչեցի լոկ նյութն ինքնարարիչ, —Եվ՝ հանճարիս ուժով՝ ենթարկեցի այն ինձ: \n—\nԵվ — թունավոր ինքյան, որպես կարիճ՝Ահա կանգնած եմ — զուրկ անգամ դժնի հացից, —Եվ կախված է գլխիս — մի արեգնյալ կացին: \n—",
    "Եվ ես — տխուր, ինչպես վկան Նարեկացի՝Ե՜վ զարհուրյալ այնպես, և՜ մենակյաց՝Զարհուրելի կյանքի հանդեպ անօգ կանգնած՝Ես ո՞ւմ դիմեմ, ո՛վ Տեր, — արդ՝ Քեզանից բացի:\n\nԻնչո՞ւ այսպես անօգ ես մնացի,Եվ այնքան բորբ՝ հանկարծ անվերադարձ հանգավ, —Անդրրդվելի հավատս՝ դեպի գալի՜քն անգամ,Եվ ինձ գերող ներկան — դարձավ անծիր:\n\nԵվ ներբողներս՝ հղած ծագող Այգաբացին, —Արեգակին և՜ իմ, և՜ իմ արյամբ առկայծ, —Ողբ ու տրտունջ դարձան և փոխվեցին լացի:\n\nԿյանքն եմ մեռած արդյոք ոգեկոչում դարձյալ, —Երազելով, որ այն վերադառնա՝Ղազարոսի նման — մահվան նաշից հառնած...",
    "Քե՜զ եմ կանչում ես արդ, ինչպես Նարեկացին՝Հղում եմ ողբըս Քեզ՝ սրտիս խորքից, —Ինչպես շյուղն է հղում շունչն իր Նորքից —Իբրև տեսիլք՝ Հեռվում հառնած Արագածին...\nԻնչպես դողդոջ մի շյուղ բարակածիլ՝Մի երգեցիկ ցողուն — օվկիանում բերքի՝Ես դաշտերում անծի՜ր իմ հրկիզյալ Երկրի, —Արձագանք չեմ լսում իմ երգածի...\nԲայց ես գիտեմ, որ դու՝ շնչով ստեղծարար,Ինչպես անձրև վարար անեզրական արտում, —Ո՜չ մի մժեղ, կամ շյուղ — չես թողնելու ծարավ…\nԵս — երգեցիկ եղեգ, — ինչո՞ւ այսքան տրտումՊիտի դողամ լույսիդ անեզրության հանդեպ,Երբ երբեք չե՜ս եղել դու այդքան նենգ…\n6 — 8. XII. 1936, Երևան\n***\nՄեզ գլխատում էին մինչև հիմա— Հանուն ոսկու, արյան կամ հավատի, —Հանուն կամքի մեր պիղծ և դավադիր,Հանուն ոխի՝ տևող մինչև ի մահ...\nՄեզ գլխատում էին մինչև հիմա՝Հանուն ցեղի՝ րնգմիշտ մեզ թշնամի, —Հանուն մինարեի՝ րնղդեմ ժամի,Հանուն կյանքի՝ մեր մեջ տեսնելով մուժ ու մա՜հ...<1936>\n10. XII. 1936\n***\nԱյլևս ինչ մնաց քեզ՝ խնդրելու կյանքից, —Օ՛, անհանգիստ իմ սիրտ ու անկարող...Ախ, խոնշենքի՛ միայն անեզրական կարոտ, —Խաղաղություն անխոհ, — մահվան հանգիստ…\n11. XII. 1936, առավոտ\nԱՆՎԵՐՆԱԳԻՐ\nԿնոջս և բարեկամիս՝ ԻզաբելլայինԻմ մահվան օրը կիջնի լռություն,Ծանր կնստի քաղաքի վրա,Ինչպես ամպ մթին կամ հին տրտմություն,Կամ լուր աղետի թերթերում գրած:\nԾանոթ կնոջ պես այրի կամ դժբախտ,Բարեկամուհու նման տխրատեսք,Լուրը կշրջի փողոցները նախ,Ապա կմտնի դուռ — դարպասից ներս...Իբրև ծերունի մի թերթավաճառ՝Հուշիկ քայլերով և համարյա կույր,Կշրջի բոլոր տներն անպատճառՈւ կհայտնվի ամեն մի բակում:\nՍտվերի նման, սահած տնից տուն,Կկանգնի անտես հյուրի պես մռայլ,Կկանգնի, ինչպես դժնի լռություն՝Տարածված ամբողջ քաղաքի վրա:\nԵվ համր մի պահ գիշերվա կեսին,Բոլորի սրտում կկանգնի հանկարծԱնհաղորդ, ինչպես հեռավոր լուսին,Իմ դեմքը արդեն հավիտյան հանգած:\nԵվ մարդիկ երեկ կյանքիս անծանոթ,Եվ երբեք, երբեք դեմքս չտեսած,Եվ մարդիկ՝ միայն երբեմն ինձնովԻրենց ֆանտաստիկ առասպելն հյուսած,Եվ մարդիկ անգամ երգերիս անգետ,Մարդիկ, որ թեև կյանքիս արձագանք՝Մնացել են լոկ վկա անտարբերԵվ կարծել են, թե ես վաղո՛ւց չկամ, —Այդ բոլոր մարդիկ իմ մահվան բոթից,Որպես ընդհանուր աղետից սարսած՝Զարմացած կզգան ինձ այնքա՛ն մոտիկԵվ հանկարծ այնքա՛ն թանկ ու հարազատ...Եվ երկրում, ինչպես բարձրանա փոշի,Եվ հոգիներում, ինչպես հուշ հառնի, —Ելնելով անցած օրերիս նաշից,Իմ ուրվականը պիտի սավառնի:\nԵվ քաղաքներում, և գյուղերում խուլ,Անցորդներն իրար անծանոթ անգամ,Աչքերում իրար և հայացքներումՊիտի միևնույն թախիծը կարդան...Եվ դեմքով տխուր և լուռ աչքերովՊիտի միևնույն սուգը հաղորդեն,Երգերիս հանդեպ անստհմա՛ն ներող,Մոռացած բոլոր հանցանքներս արդեն...Կբանաս ոմանք իմ գիրքը գուցե,Կթերթեն դանդաղ, կկարդան տողեր,Տարտամ շարժումով գիրքը կգոցեն,Եվ թախիծը խոր հուշս կողողե:\nԵվ գուցե միայն սենյակում մի խուլ,Գլուխը թեքած պատկերիս վրա՝Կնայի մի կին աչքերիս տխուր,Եվ կարցունքոտվեն աչքերը նրա: \n—…………………………………….Եվ ինչպես կյանքում՝ տարինե՛ր առաջ,Հուշերում հանկարծ անցյալը բուրի,Երազանքներում գուցե իմ անցածԵվ արդ իմ հառնած գրքում հուշերի...Այն, որ ե՜ս էի, որ ի՜մն էր առաջ,Արդեն չի հառնի և ոչ մի գրքումԵվ ո՜չ մի գրքում աշխարհում գրած,Եվ ո՜չ մի գրքում, և ո՜չ մի գրքում...\n15. XII. 1536.\nԱՐՔԱՅԱԿԱՆ ԵՐԳ\n(Նմանություն Իբսենին)\nԳործող անձինք՝Արքան տիրապետողՔարտուղարՔերթողահայրԳիշեր: \n— ՄենակԱրքան տիրապետող (մենակ)Որքա՛ն հոգնել եմ ես... \nՀոգնել այնպես,Ինչպես կարող է լոկ հոգնել անօգ,Անապաստան մշակն անօթևան...Այսպես կարող է լոկ հոգնել մի մարդ,Մի մարդկային էակ, որ աշխարհումԻր հարազատ, սիրած էակների համարԵրջանկություն կամ սոսկ մի կտոր հաց,Խաղաղ խոնջենք ու խեղճ խնդություն է ճարում…Իսկ ես — տիրող արքա՞ս... \nԵս — արդեն ողջԻմ հայրենի երկրում իշխանության հասած,Իմ հայրենի, անհուն օրենքներովԱրքայական գահի ու անունի հասածՏիրապետող արքա՞ս, որ ահա ուշԳիշերային ժամին այս խուլ ու խոլ...Նստած խորհում եմ իմ արքայականԻրավունքի մասին և տքնության,Եվ անխոնջենք, անխինդ իմ հոգնության մասին...Ախ, ամենայն մի օր, առավոտից մինչևՈւշ գիշերվա այս ժամն անհանգրվանԱրքայաբար տքնել, խոնջել, հուզվել,Մխրճվելով բազում հուզումների մեջ սին՝Վատնել և՜ կյանք, և՜ միտք, և՜ մտորմունք,Լարել և՜ ուժ, և՜ խոհ, — և չիմանալ անգամ,Թե ես ո՞ւնեմ արդյոք գեթ իրավունք,Ունե՞մ արդյոք գեթ հիմք — լինելու իմԵրկրի իշխան, — արքա, — տիրապետող վերին, —Կարծես մենակ եմ ես և չգիտեմ, որ այսԻմ ապարդյուն խոհերը <տարերք>\tեն լոկՄի մանկամիտ ճորտի, կամ քերթողի...Պայքարներում թե՜ բաց, թե՜ ծածուկ: \n—Թե՜ դաշտերում ռազմի, թե՜ դավերում խրթին, —Ժողովրդի առջև, թե նրանից գաղտնիՕրենքներով կռվի ու հաղթանակի, —Ահա հասած փառքի և միապետԻշխանության, — ինչո՞ւ, ինչո՞ւ տարակուսում եմ արդՏարակուսում անգամ արքայական բախտիսԵվ վեհագույն իմ այս\n1936 — 1937\nԼՈԻՍԱՄՓՈՓԻ ՆՄԱՆ\nՍոնետՑողիկին\nԼուսամփոփի նման հախճապակե,Որ հավաքած իր մեջ մի լուսեղեն անդորրՔնքշություն է սփռում և՜ լուսավոր, և՜ խորՍենյակներում մեր մութ՝ գիշերային պահին, —\nԱյդպես, փոքրիկ աղջիկ, դու երկնայինՄի լուսամփոփ էիր թափանցիկ ու խոր,Եվ աստղերի նման քո աչքերովԼուսավորում էիր շուրջըդ լույսով:\n\nՄահվան քամին այդպես փշրեց մարմինըդ անկար,Բայց աչքերիդ կրակը, որ նա մարեց քո մեջ,Մեր սրտերում վառված՝ հուրհուրալու է հար...\nԼուսամփոփի նման հախճապակե —Քո թափանցիկ մարմինը, մանկիկ իմ նուրբ,Ճառագայթում էր միշտ այնքան մաքուր,Անկիզելի մի հուր մշուշակերպ.Եվ աչքերից քո սև, և կոպերի տակիցՃառագայթող այդ ցոլքը, մանկիկ իմ լույս,Քո կյանքը չէ՞ր արդյոք՝ վառված վերուստ՝Աստղիկների նման վաղվաղակի...\n<1936—1937>\nԻՄ ԿԵՍՕՐԻՆ\nՕ, կարմրածուփ իմ կեսօր, — կյանք իմ կանգնած դեռ կանգունԿաս — կարմրավոր ես կրկին, — օ կարմրածուփ իմ կեսօր, —Ե՜վ կախաղան, և՜ կալանք, և կառափնուտ քո կյանքումԵ՜վ կափարիչ կրագույն, — դու կրեցիր, օ՜, իմ օ՜ր...Կա՜մք, դու կայմեր կամեցար, — և կամարներ կամավոր,Եվ կարոտներ կապտածիր, և կանաչներ կանաչող, —Կանացի կանչ՝ քեզ կանչող՝ և կարկաչող կանաչ օ՜ր...\n<1936—1937>\nԸնկել ես դու արդեն չարչարանքի ուղի,Ուր ոչ մի սիրտ այլևս քեզ չի կարող գթալ.Խմիր հոժար կամքով, իբրև լեղի մի թաս,Տառապանքիդ բաժակը վաղվա կյանքով հղի:\n\nՔանզի — չկա՜ ուղի՝ իբրև ուղի — ուղիղ, —Եվ չդարձա՞վ արդյոք լյառն ՀարությանԼյառն այն անօգ մահի՝ խաչելության,Վայր հեծության — անարգ ավազակի, գողի...\nԵ՜վ սրբազան է հար տառապանքով ծնվածՃշմարտություն ամեն, ամեն մի հանգիստ, —Դարեիդար տևող — և սերնդե սերունդ...Եվ քիչ ուրիշ ուղի՝ տառապանքից ուղիղ:\n\n<1936—1937>\nԵս ամեն առավոտ, երբ հանկարծ,Ելնելով, կարծես, անցավոր,Մի ինչ-որ անսովոր անձավից, —Զգում եմ մի վայրկյան ինձՀրաշքով երկնքից ընկած, —Այն անբռնելի պահին,Գոյանում է երբ ինքնությունը —Վերջնապես հեռանում է երբ քունըԵվ կրկին աշխարհ է գալիս, —Ինքնության, սեփական գոյության,Անունի, տեղի, արյան, —Վայրկյանից բյուր անգամ արագ,Այդ պահին վերստին հարության,Երբ ուղեղս փնտրում է ինձՀայացքըս դիպչում է միշտՍենյակիս — դիմացի պատին...Եվ իսկույն, անմիջապեսԻնչպես տեղը գտած կափարիչ, —Ինքնությունս, տեղս նորիցՀրաշքի պես — գտնում եմ ե՛ս...Դարձել է ինքնության դևիզ,Սեփական գոյության պարոլ,—Ինքնագտնման փարոս, —Այդ դեղին դեմքը Դանթեի...\nԱհա՜ դեմը, պատին — ԴանթեիՍիլուետն է՝ Պետրարկայի կողքին. —Ելել են նրանք դժոխքիցԵվ մտել դրախտն այնտեղից...Դա — Ջիոտտո կոչված նկարչիՀանճարեղ ֆրեսքի մի անկյունն է, —Այսինքն՝ դրա կրկնությունըԳունավոր, չքնա՛ղ կատարած...Իսկ ներքևը — Լեոնարդո-դա-ՎինչուԹախծադեմ «Հիսուսն» է, — կանացի,Պատանու դեմքով «Հիսուսը»: \n—Ես տեսնում եմ մի՜շտ նրա ուսը,Հենց որ աչքերս բացի...Ուրեմն — էլ ի՞նչ երազ...Իմ սենյակն է, իմ պատն հարազատ՝Իմ սիրած «Հիսուսով», որ անչափՆմանում է Արփիկին, — մանավանդԵրբ պառկած էր նա դագաղում...\nԲացում ես աչքերդ աշխարհին,Եվ տեսնում, որ իրո՜ք արթնացել ես...……………………………………………..Չի՞ կարող — հե՜նց այդպես — պատահել,Որ հանկարծ աչքերըս բանամ —Եվ — իսկապե՜ս — արթնանամ, —Եվ զգաստ երբ շուրջս նայեմ —Վերջապես զգամ, որ իրո՜քՎերջացել է արդեն զառանցանքը, —Եվ շուրջըս — նո՜ւյն ծանոթ կյանքն է,—Որ երա՛զ էր զառանցանքն այս բոլոր...………………………………………………………………………………………………Արթնանամ — և շուրջըս տեսնեմԻմ սենյակը, — այնպես, ինչպես միշտ,—Ո՜չ մի բան չթվա ուրիշ —Այն օրից, երբ քունն սկսվեց...<1936—1937>\nՈւր է արդյո՞ք, Կարինեն, քո կապույտ սիրո ծիածանը,Աստվածամոր աչքերով և շուրթերով արյունե...Բույրն առաջին քո սիրո, քույրն հույզերի երգաձայն,Վարդ էր նա լոկ մարմնական և մարմնի համ նա ուներ:\nՎաղնջական ու գերող երգն էր երգում նա իր նեղԲորբ կոնքերի շեփորով և ծծերով ծնծղաձայն...\n1936 — 1937\nՋի՛նջ ու շքե՛ղ հնչեցին օրերն առաջին, —Խինդ ու ըղձանք փռեցին, ցնծություն արյան: \n—Եվ օրերին ընդառաջ ե՜րգըս վառեցի,Որպես դրոշ երգեցիկ — երգի ու արյան...Օ, թովչությո՛ւն արնահուն երգի ու կյանքի, —Ձայնի գարո՜ւն ու արյուն գարնանային շնչի՜. —Երգ՝ արևի՜ նման հուր, կյանքի՜ պես անգին, —Եվ երգերի՛ պես գարուն — ամենա՜յն ինչի...\n1937, 26\nԼՈՏՈՍ\nԿանգուն, ողորկ ծաղիկ, ծաղիկ ոսկեղեն, —Սերմի, շողի ու շաղի, — նեղոսային եղեգ: \n—\nԿանգուն, ողորկ ու ջերմին, — մարմին մարմարե,Ամեն սիրո ու սերմի կենսակարմիր արև:\n\nԴու և՜ գրգիռ, և՜ գրիչ, և բառՈսկե սրինգ երգերի, մտքերի ու տապի:\nՔեզ են բերում բերքը բիրտ — և՜ մարդ, և՜ կապիկ:\n\nԱրիության դու դրոշ, որ քանի կաս կանգուն՝Ուրեմն չի՜ տեսել դեռ բերդը — ամոթ ու անկում:\n\nԲեղմնավորում ես կնոջ արգանդն արգասավոր՝Կրքի կարմիր դու դրոշ, — դու սյուն հնավանդ:\n\nՕ՛, սրբազան դու Լոտոս, ողորկ ու շողուն,Հպարտ աճած կրքերիս նեղոսային հողում:\n\n<1937>\nARS POETICA\nՄՈՆՈՍՏԻՔՈՍՆԵՐ\nI Դու ծնվեցիր անվավեր՝ ինչպես թիվ զերոյով վրիպած…\nII Դու Կարսո՜ւմ թեկուզ ծնվեցիր — բայց աշխարհն էր քո հայրենիքը:\n\nIII Կարս, և՜ Մակու, և՜ աշխարհ, — ո՞րն էր քո հողը, պոետ…\nIV Կարս, և՜ Մակու, և՜ աշխարհ, — ո՜ղջը քո հողն էր, պոետ…\nV Վա՛յ քեզ Չարենց, երկուստեք, ո՜չ քո երգն էր տեղին, ո՜չ քո կյանքը...\nՄՈՆՈՍՏԻՔՈՍՆԵՐ\n(Բանաստեղծներ)\nI Մեր ռապսոդներն էին հին նախ նրանք, գողթան չքնաղ երգիչները...\nII Ո՞ւմ անվանեմ ես ապա, — եթե ոչ — քեզ միակըդ, մե՜ծըդ Նարեկ…\nIII Ո՜չ. մեծերից մեծագույնը — Օ, դու ինքդ ես, անմահ Շնորհալի…\nIV Անձ ես դու մի առանձին, — ժողովո՞ւրդն ես համայն, միևնույնն է՝\nV Սերն է երգում քո լեզվով — և լեզո՜ւն այդ — դելփյան ջինջ լեզուն է...\n***\nԵվ որքա՛ն են կրկնել անցյալումԱյս մահվան համերգը նոքա,Որ այդպես առանց փորձելուԵրգում են ահա անսխալ...\nԱխ, եթե դու է՜լ, օ, սի՜րտ իմ,Օրերիդ կարոտի դիմաց, —Այսքան վա՛րժ երգեիր քո վիշտը,Ինչպես տերևներն այս մերձիմահ...\n<1937>\n***\nՄի՜շտ, երբ կարդում եմ Տերյանը, — Կարսն է հիշում իմ հոգին:\nԻմ մանկությունն ու այգին հին, — իմ հայրենին ու նաիրյանը...Լաց է լինում — մեղմ, հոգին իմ, — դարձն, է տոնում մորմոքի, —Կարսն եմ հիշում հեռավոր, — միշտ, երբ կարդում եմ Տերյանը...Մի՞թե կասեմ ես, որ հին է օրորանն այդ սուրբ ցնորքի...Ի՞նչ եմ — անում այսօրվա ձեր ցնծությունն ու բուրյանը. —Ես երազում եմ լոկ ի՜մը, — այն, որ տվեց իմ արյանըԲույր ու երանգ հնօրյա, — երգ ու ցնորք անմեկին...Այլ երգ չունի էլ հոգին իմ, — լոկ, երբ կարդում եմ Տերյանը, —Լոկ մանկականն ու նաիրյանը, — Կարսն է հիշում իմ հոգին:\n\n<1937>\n***\nԱխ, կարծես նստած ես դռանը և ինձ հետ Տերյան ես կարդում…Շարքն ես կարդում նաիրյան՝ նաիրյան խոսքերի գանձարանը…Օ՛, սիրում էինք մենք նրան, ինչպես հույսն են սիրում ապարդյուն, —Եվ... \nՏերյան էիր դու կարդում՝ միշտ հետըս նստած մեր դռանը…Բայց ցնորք ես դո՛ւ էլ հուրհրան — քո հուշն է միայն դեռ արթուն:\nՕ՛, սրբազան իմ Վահան, — երբ փակվեց հոգուս դամբարանը՝Խոհերի՝ անաղարտ դեռ պահած — պահապանն աննինջ եղար դու...Հիշատակդ, որ վառ \u001b[Oու բուրյան է, — խփել է կապույտ իր վրանը,Հնչում է ձայնդ ահա արևի նման զվարթուն…Նո՜ւյն կարոտն ես դու նաիրյան, և նստած կրկին իմ դռանը՝Հի՜ն տրտունջը քո մեջ դեռ պահած — ահա հետըս Տերյան ես\nՎԼԱԴԻՄԻՐ ՄԱՏԱԿՈՎՍԿՈԻՆ\nՈրպիսի ամեհի հանճար կար քո մեջ,Որպիսի՛ անհագուրդ անշեղ կամք,Դու կամեցար ներբողել նոր տներ ու նոր գոմեր՝Խեղդելով սրինգը քո մեջ — սիրո, ցնորքի...Այնպիսի սիրտ, որ քո մեջ դրել էր մի օրԿյանքի վարպետը վերին, այդ «Վեթոսյովան» —Ճակատագիրն, — օ, դժվար, դժվար էր մի փոքրԽցկել տուփի մեջ լուցկու՝ իբրև «մեռած բան»…Նրա ահա մի չնչին կարելության մեջԿար գիտություն և իմաստ — քան բոլոր երգածՔո պողպատե բուրգերի, մեքենաների,Էյֆելյան աշտարակ հրաշքների:\n\nՍԱՖՈ\nԴու սիրում էիր քույրերիդ լոկ բույրը,Քաղցր էր սրտիդ միայն նրանց քնքշությունը, —Սիրտդ տվել էիր դու նրանց, օ՛, քույր իմ —Սերը քո — թույն էր...\n<1937>\nԻՄ ՄՈՒՍԱՅԻՆ\n(Ռոնդո)\nՄաքուր իմ սեր, միա՜կ իմ զեն,Միակ իմ հուր, իմ սուր, իմ զարդ, —Հարս իմ լուսե, քույր իմ հպարտ, —Իմ անաղարտ սիրո հույզեր, —Լո՛ւյս իմ կյանքի, հո՛ւյս իմ զվարթ...\nԱմեն վայրկյան ու ակնթարթԴո՛ւ ես միայն ինձ հետ կիսելԹե՜ վիշտ, թե՜ վերք, թե՜ երգ, թե՜ վարդ, —Մաքո՜ւր իմ սեր: \n—\nԻնչպես անգետ մանկան համարԹռիչք, ու վազք, ու կարուսել, —Ինչպես երգչին՝ — քնքուշ քնար,Զորավարին՝ — անկոր սուսեր, —Իմ զեն, իմ սուր, իմ հո՜ւր անսար, —Անհուն իմ սեր…\n7. III. 1937\nՔՈԻՅՐ ԻՄ ՔԱՐԵ…\n(Ռոնդո իմ Մուսային)\nՔո՜ւյր իմ քարե... դու — մարմարեՄի ձեռքով սուրբ բռնած քնար,Մյուսով — սուր կայծակնահար, —Եղել ես քո՛ւյր ինձ արդարևԵվ միակ բա՛րձր Ղեկավար: \n—\nՔո մատներով և՜ ցուրտ, և՜ սառ —Դո՜ւ ես միայն տվել արև, —Քնարիս՝ շո՜ւնչ շնորհել վարժ,Երգերիս՝ կյա՜նք՝ տևող դարեր, —Քո՜ւյր իմ քարե...\nՀոմերոսից մինչև ճարտար,Մինչ Ալեքսանդրը հանճարեղ —Դո՜ւ ես միայն տվել քնարԵվ միայն դո՜ւ ղեկավարել, —Ղեկավարի՜ր լոկ դո՜ւ ինձ արդ,Քո՜ւյր իմ քարե...\n7. III. 1937\nԲԱԼԼԱԴ ՍԻՐՈ\nԱրփենիկի հիշատակին\nԵրբ առաջին անգամ բացվեցՍիրո գարուն արևավառ, —Երբ ես տեսա ծաղիկ ու սեզԲացված կյանքում և ինձ համար, —Ինչպես գարնան առու անբիծ,Ինչպես սիրո քնքուշ քնար, —Կարկաչելով անցար կյանքից,Իմ սեր անգին, իմ սեր անմար…\nԻնչպես այգում առուն անտեսԳիշերներին աստղանկարԼռության մեջ տխրահանդեսԵրգում է հար ու անդադար, —Այդպես՝ թողած աշխարհն ու ինձ,Դարձած կարոտ ու հուշ անմահ —Քո երգն ես միշտ երգում նորից,Իմ սե՜ր անգին, իմ սեր անմար: \n—\nԱխ, նո՛ւյնն է միշտ քո երգն անծայր,Բայց միշտ անհուն ու խո՛ր այնպես,Ինչպես անդարձ մի ճանապարհ,Որ նոր է միշտ, ինչքան քայլես:\nԱմեն վայրկյան երգում ես ինձՍիրո կարոտն անմխիթար, —Երգն ես երգում անցնող կյանքիս,Իմ սե՜ր անգին, իմ սեր անմար: \n—\nԺամանակի նման անեզր,Եվ լռության նման անբառ —Որքան գնում — այնքան անեղծ,Եվ խո՜րն ես դու, — ինչպես անտառ: \n—Ամեն գարնան կարծես նորիցՆույն գիրքն ես ինձ կարդում անբառ, —Եվ նո՜ր է քո իմաստը միշտ,Իմ սե՜ր անգին, իմ սեր անմար...\nԵվ ես գիտեմ, որ երբ քեզ պեսՄի օր ես է՜լ ննջեմ անդարձ, —Կիպարիսներ սգահանդեսՇիրմիս վրա շրշան երբ սառ, —Նոքա անվերջ ձայնով քո ջինջՊիտի երգեն սիրողաբար —Կանչեր կյանքի, կարոտ աննինջԵվ մոռացման տրտունջ անբառ...\n8-12. III — 22. V. 1937.\nՃԱՊՈՆԱԿԱՆ ԹԱՆԿԱՆԵՐ\nԲարձրացավ քամին...Տերևներն աշնան ահաԹռչում են դեպի մահը...Այս տխուր ժամինԻմ սրտում արդեն ահ է...\n1937. III. 15\n***\nԾառերից պատինՍտվեր է ընկել կապույտ…Կարոտդ կամար է կապումԻմ հոգում մթին,Իմ հոգու թանձր տապում...\n1937. III. 15\n***\nԲիլ ճառագայթ է,Բիլ-կապույտ ճառագայթ է—Քո ժպիտը, սե՜ր...\n1937. III. 15\n***\nՕ, իրիկվա երկինք, —Դու անսահման կապույտ ես…Օ, սիրտ իմ տխուր...\n1937. III. 15\n***\nՉնչին, ինչպես Արարատին նետած քար՝Դավերը սև մարդուկների այդ անկար —Օ՛, չհասած քղանցքներին անգամ քո՝Վայր են թափվում համայնացած քո կամքով—Եվ առհավետ կորչում անզոր ու անկար,Ինչպես անհաս Արարատին նետած քար...\n***\n…Ճիշտ այսպիսի անգույն մի գիշեր,Զարմանալի անգույն, կարծես տիեզերքըԻբրև ուշիշ բժիշկ՝ շունչը պահած՝Ինքն իր սրտի տրոփն էր ունկնդրում, —Ահավասիկ նման մի ինքնամփոփ գիշերԵրբ ինչ իմաստ ունի հաշվել տիեզերքիՍրտի տրոփն անդուլ համարելով զարկերըՕր, կամ տարի, կամ հազար հազարամյակ, —Ախ, էականն այն է, որ տարիներ առաջ,Այնքան առաջ, որքան հարկավոր է միայն,Որպեսզի պահն այդ արդեն անցած,Դանդաղելով՝ դառնա արդեն անցյալ, —Ուրեմն ճիշտ այսպես — մի այսպիսի գիշեր.Արթնացել է հանկարծ իր աներազ քնիցԼեոնարդո դա Վինչին, — և ճիշտ այսպես,Ինչպես ինքս ահա զարմանալով մի պահ,Որ հրաշքի նման կրկին իր դեմԲռնկվում է կյանքը, գոյությունը, կյանքիԶարմանալի հրաշքը — նայել է լուռԻր դիմացի պատին, կամ սենյակում դրածԵռոտանուն ընտել ու հարազատԵվ բևեռել է իր աստվածային հայացքըԱհավասիկ այս սուրբ կիսակնոջ,Այս կանացի դեմքով և պատանուԱնեզրական, անհուն տխրությամբԵվ երազով օծված հիսուսային դեմքին...Նայել է լուռ երկար, — կասկածելով մի պահԱյդ հրաշքի՝ այդ լուռ խորհրդիԱնգրկելի, անձուկ գոյությանԼինելիությանն անգամ...Ապա դանդաղԲարձրացել է մի պահ, շահը վառել,Արթնացրել է ապա եռոտանու այն կողմը,Մութ անկյունում քնած իր սիրելի,Իր պարմանի սանին՝ Բելտրաֆիոյին, —Եվ՝ բերելով ահա եռոտանու մոտիկ՝Երկար-երկա՛ ր նայել է նրա դեմքին, —Այդ պատանու, ողորկ, կիսակլոր՝Կիսակնոջ կույսի և պարմանու՝Աստվածային գեղով պսակազարդ դեմքին…Նայել է լուռ, երկա՛ր, — մերթ պատկերին նրա՝Կնոջական դեմքով այս Հիսուսին՝Մերթ իսկական կյանքի անհունությամբ շնչող՝Սուրբ, ձվաձև դեմքով այդ պատանուն...Հետո բռնել է նա իր դողդոջուն ձեռքովԻր սիրեցյալ սանի կնոջական, բարակՄարմարիոնե թևը, — երկարԱնագորույն սիրով ու կարոտով,Տիեզերքի տրոփը հավերժորեն իր մեջԱնհագորեն ընդմիշտ ամփոփելուԱնեզրական սիրով, — նայել է աչքերին,Թափանցելով մինչև նրա հոգու հատակը,Մինչդեռ գունատ, մաքուր, ամոթխածՄի վարդագույն մշուշ էր նրա դեմքը պատելԵվ նա հառել էր իր հայացքը վարԵվ ամոթխած սիրով, և պատանու,Եվ աղջկա անեզր կարոտով…Նայել է ճիշտ այսպես — ինչպես այնԻր դիմացի պատից... \nՀիսուսը, —Կիսակնոջ դեմքով և պատանու մարմնիԱնեզրական գեղի տրտմությամբԵվ հանճարի սիրով ու վրձինովԱնմահացած Հիսուսն այդ տխրամարմին...Այդ Լեոնարդո դա Վինչու հանճարեղ«Խորհրդավոր ընթրիքը» որմնակերտի համարՏարիներով փնտրած ու երազածԵվ վերջապես փոքրիկ մի կտավի վրաՄեզ հիշատակ թողած կնոջական Հիսուսը—Լեոնարդո դա Վինչու աշակերտը...Ջիովաննի Բելտրաֆիոնվեշտասնամյա:\n\nԻՄ ԱԴՈՆԻՍԻՆ\n(Տասներկու տող)\nԻմ էության, գոյության, կյանքի, դյութանքի՝Իմ խորհրդի՝ ի վերուստ հարուցված իմ մեջ, —Իմ հանճարի՝ եթե այն կոչված է կյանքի՝Իբրև պարգև երկնքի՝ կառուցվածքի պես, —\nԻմ մարմնական ինքնության՝ սեռի, զառանցանքի, —Իմ արյան մուգ երանգի, սերմի՝ իմ մեջ հորդող —Իմ՝ ճաշակած եղկ հացի, նյութած հանցանքի, —Իմ բացիլյալ արյան < . . . >\tնախորդող\nԻ՜նչ որ տալու եմ սերմով՝ իմ զավակներին, —Գրով՝ գալիք սերընդին, — ինչ տվել եմ եսԿյանքում՝ իբրև մարդ, արու՝ կանանց, բոլորին, —< >\n1937, հունիս\nԵՐԿՈԻ ՏՐԻՈԼԵՏ\nI. Մայրամուտը…Մառ մորմոքում է մայրամուտը,Մահվան մոխիր է մովից մաղում,Մեռնում է մութը մթնշաղում, —Մառ մորմոքում է մայրամուտը: \n—Մտորումներս մահ են, մութ են,Մարխե մտքեր են միայն մխում, —Եվ մորմոքում է մայրամուտը.Մահվան մրուր է մաղում ...\n26 — 28. V. 1937\n***\nՄառ՝ մորմոքում է Մայրամուտը —Ու մգլահոտ է մովից մաղում:\nՄարում է մուժը մթնշաղում, —Մառ մորմոքում է Մայրամուտը...Մխում է մարգը: \nՄարդը: \nՄութը: \n—Մգլել է միրգը մեր մախաղում...Մառ մորմոքում է Մայրամուտը,Մուգ մգլահոտ է մովից մաղում...\n***\nՄխում է մարխը: \nՄգլահոտ է:\nՄարմանդ մրուր է մովից մաղում,Մառ՝ մորմոքում է մայրամուտը,Մառ մայրամուտը մթնշաղում: \n—Մտորումներըս մահահոտ են,Մտքերս մովն է մահվան մղում, —Եվ մորմոքում է մայրամուտը,Մառ մայրամուտը մթնշաղում...\n***\nՄթնում է. մոտ է մայրամուտը.Մահվան մշուշ է մովում մաղում.Մեռնում է մովը մթնշաղում.Մթնում է: \n— Մոտ է մայրամուտը:\nՄեռնող մի մոգ է մայրամուտը,Մահվան մրուր է միայն մաղում, —Մթնում է: \nՄահ է մայրամուտը —Մառ մգլահոտ է մթնշաղում...\n***\nԻ՞նչ ես ցանկացել դու, օ՛, ի՞նչ ես ուզել —Որ լոկ հավաքել ես մորմոքի հույզեր...\nԱ՛խ, կամեցել ես երգով լոկ շնչել —Երգի՜ խնդություն ես դու լոկ անրջել...\nԲայց, ա՛խ, քրքջացել է կյանքը երեսիդ, —Եվ երգը տվել է քեզ թույն միայն, սի՜րտ...\nՄԱՅՐԱՄՈՒՏԻ ԵՐԳ\nԿյանքը բերել է փորձանք ու անկում, —Միշտ համբերել ես դու, սիրտ իմ անքուն. —Միշտ ընդունել ես ամե՜ն թույն ու մահ, —Սի՜րտ, դու դատարկ ես և բարկ ես հիմա, —Ո՞ւր ես, քնքուշ իմ և քաղցըր կարոտ, —Խեղճ ցանկություն իմ — բազե՜ անկարող...\nՄի՞թե փորձանք է մեր կյանքն անհընար, —Սին զառանցանք է — և կյա՜նք, և քնա՜ր...\n3. VIII. 1937, Երևան\nԱվ. ԻՍԱՀԱԿՅԱՆԻՆ\nՈրքան գնում — այնքան խոնարհ,Այնքան անհուն և այնքան ջերմԵս խոնարհում եմ քո առջևԵ՜վ սեր, և՜ սիրտ և՜ քնար:\n\nԱրրդեն ցնորք է անհնար՝Ունենալ երգ այնքան նաիվ,Որ հմայե երեխային,Եվ ծերունու սրտում մնա:\n\nՍիրտդ կարող է վեհանալ,Որ անսալով նրա սրտին՝Երգ ես տվել ժողովրդին,Որ իր երգով անմահացա:\n\nԱ՛խ, կուզեի ես ունենալԳոնե մի երգ այնքան ջերմին,Որ գրեի խուղիս որմին —Եվ նա հավետ այնտեղ մնար:\n\nԵվ սերունդներ այսպես գայինԵվ կարդային խուղիս որմինՍրտիս միակ երգը ջերմին, —Եվ երգս այդ ես քեզ տայի:\n\n1937. 27. IX. բանտ, գիշեր\nԹԱՐԳՄԱՆՈՒԹՅՈՒՆՆԵՐ\n\n\n\n\n\nՄաքսիմ Գորկուց\nՄՐՐԿԱՀԱՎԻ ԵՐԳԸ\nԾովի ալեհեր հարթության վրաԱմպեր է ահա կուտակում քամին,Ահեղ ամպերի և ծովի միջևՃախրում է հպարտ մրըրկահավը՝Թռչում է՝ մի սև կայծ՜ակի նման:\nՄերթ ալիքներին թևով դիպչելով,Մերթ նետի նման ամպերին հասած՝Ճչում է նա չոր — և խինդ են լսումԱմպերը խիզախ թռչունի ճիչում:\nՀնչում է ճիչում — փոթորկի ծարավ:\nԵ՜վ զայրույթի ուժ, և՜ կրքի հրդեհ,Ե՜վ հաղթանակի հավատք են լսումԱմպերը նրա այդ ահեղ ճիչում:\nՆվում են ձայերն ամպրոպից առաջ,Սուզահավերը նվում են նույնպես, —Սուզահավերին անհայտ է հավետԱնհուն հրճվանքը կյանքի պայքարի:\nԳոռ որոտներից սարսում են նրանք:\nՀիմար պինգվինը թաքցընում է խեղճ,Գիրուկ մարմինը ժայռերի խորքում…Եվ միայն հպարտ Մրըրկահա՜վն էՃախրում համարձակ, խիզախ և ազատԾովի ալևոր, ճերմակ փրփուրում:\nԱվելի մռայլ ու ծանր են իջնումԱմպերը ծովի հարթության վրա,Եվ ալիքներն են երգում ու պարումԹռչելով դեպի որոտը պայթող:\nՑասման փրփուրում որոտն է թնդում,Ալիքներն են հորդ՝ վիճում քամու հե՜տ,Եվ ահա հանկարծ գրկում է քամինԱմպերի երամն անդուլ զրկանքով,Եվ շպրտում է ամեհի թափով,Վայրի բարկությամբ, ժայռերի վրա,Փշրում է, ցրում, դարձընում փոշիՆրանց զմրուխտե կույտերն ահագին: \n—Մրըրկահավը ճախրում է ճիչով,Կայծակի նման ամպերը ճեղքում —Պոկում է թևով փրփուրը ջրի,Ճախրում է ահա, ինչպես հզոր դև,Սև, անագորույն ոգի փոթորկի, —Եվ ծիծաղում է և խուլ հեկեկում...Որոտի ցասման, վրդովմունքի մեջՆա — զգայուն դև — վաղուց է արդենՀոգնություն տեսնում: \n— Համոզված է նա,Որ չեն պարուրի ամպերն արևին,Չե՜ն ծածկի ընդմիշտ, չե՜ն ծածկի, օ, ո՜չ: \n—Ոռնում է քամին... \nՈրոտը թնդում...Կապույտ բոցի պես ամպերն են վառվումԾովի ալեկոծ անդունդի վրաԲռնում է ծովը կայծակի նետերնՈւ իր ահռելի ընդերքում մարում:\nԿրակե կարմիր օձերի նմանԵ՜վ գալարվում են, և՜ կորչում ծովումԱյդ կայծակների ցոլքերը բոսոր:\n— Փոթորիկն հիմա թինդով կպայթի...Դա խիզախ, հպարտ Մրըրկահավն էՃախրում սլացող կայծակների մեջ,Ահեղ, աղմըկող, հորդ ծովի վրա.Դա — հաղթանակի երգի՜չն է ճչում.— Թո՜ղ փոթորիկը ուժգնորե՜ն պայթի…\nԲԱԶԵԻ ԵՐԳԸ\nԲարձր լեռներիԿատարը սողացԵվ պառկեց այնտեղ,Խոնավ քարափում,Գալարուն իժը՝Հայացքը ծովին:\nԲա՛րձր արևն էրԵրկընքում շողումԵվ լեռներն էինՇոգ շնչում վերև,Եվ ալիքներըԶարնըվում էինՎարը՝ քարերին:\n\nԻսկ ձորի միջովՎարը, խավարում,Սահանքն էր սահումԴեպի ծովը լուրթ,Զարկելով իրարՔարերն հատակի, —Փրփուրով պատած,Հզոր, ալեհեր,Կտրում էր լեռըԵվ ծովը թափվումԴժգոհ ոռնոցով:\n\nՀանկարծ այն քարափն,Ուր իժն էր պառկել,Վերևից ընկավՎիրավոր բազեն՝Փշըրված կրծքով,Փետուրն արյունոտ:\nՄի հատու ճիլովՆա ընկավ գետին —Եվ զարնըվում էրԱնզոր զայրույթովԱմրակուռ քարին...\nԻժը վախեցավ,Ետ սողաց ճեպով,Հասկացավ սակայն,Որ կյանքին նրաՄնացել է լոկՄի քանի վայրկյան...Մոտ սողաց իսկույնՄեռնող թռչունինԵվ ֆշշաց ուղիղԱչքերին նրա.«Ի՞նչ է, մեռնո՞ւմ ես...».«Այո՜, մեռնում եմ, —Շշնջաց բազեն,Խորը շնչելով.— Ես լա՛վ ապրեցի...Ես բախտավոր եմ...Քաջ կռվեցի ես...Տեսա երկինքը...Դու չե՛ս տեսնի այնԵրբեք այնքան մոտ...»:\n«Է՛հ, խե՛ղճ արարած,Ի՛նչ է երկինքը.Դատարկ տեղ միայն...Ո՞նց սողամ այնտեղ...Այստեղ ինձ համարԱվելի լավ է,Խոնավ ու տաք է»:\n\nԱյսպես իժն ասացԱզատ թռչունին,Ծիծաղեց հոգումՆրա անհեթեթՄտքերի վրաԵվ այսպես խորհեց.«Թռի՜ր թե սողա —Վախճանն հայտնի է...Բոլորս էլ վերջըԿըպառկենք հողում, —Ամե՜ն ինչ վերջըԱճյուն կդառնա»:\nԲայց խիզախ բազենԹպրտաց հանկարծ,Կանգնեց մի փոքրԵվ շուրջը նայեց —Քարափին խոնավ:\n\nԳորշ քարի միջովՋուրն էր թորում դուրս,Եվ հեղձուցիչ էրՔարափում խավար,Եվ գալիս էր գաղջ,Ծանր, լեշի հոտ:\nԵվ ճչաց բազենԿարոտով, ցավով,Հավաքած բոլորԻրա ուժերը.— Օ՛, եթե երկինքՄեկ է՜լ թռչեի...Ես կըսեղմեիԹշնամուն կրծքիսԵվ... թո՜ղ հագենարԱրյունով իմ նա...Օ՛, երջանկությունԿռվի, պայքարի...Իսկ իժը խորհեց.«Երևի այնտեղԱպրելը այդքանԻրո՜ք որ լավ է,Եթե նա այդպեսԽոր հառաչում է...Եվ առաջարկեցԱզատ թռչունին. —«Դու է՜լ մոտեցիրԵզրին քարափիԵվ նետվիր ներքև —Գուցե թևերըդՔեզ բարձրացընեն,Եվ կապրես կրկինԴու մի քիչ և՜ս,Քո վեհ տարերքում»:\n\nԵվ հառնեց բազեն,Եվ, խենթ ճչալով,Գնաց եզերքը ճանկերը խոնավՔարին քսելով:\nԵվ մոտեցա ՜վ նա,Պարզեց թևերը,Շնչեց կրծքո՜վ ողջ,Բացեց աչքերը —Եվ գլորվեց վա՜ր:\nԵվ, ինչպես քարը,Սահելով ներքև,Արագ ընկնում էր,Կոտրում թևերը,Եվ կորցընում էրԻր փետուրները...Ջրի ալիքըԳրկեց մարմինը,Եվ լվանալով նրա արյունը,Փրփուրով պատածՄղեց դեպ ծովը:\nԻսկ ալիքներըՏխուր հառաչովԶարնըվում էինՉոր քարերին ա՜յն.Եվ չէր երևումՆրա մարմինըԾովի անսահմանՏարածության մեջ…Քարափում պառկածԽորհում էր երկարԻժը թռչունիՎախճանի մասինԵվ սիրո մասինԴեպի երկինքը...Եվ ահա նայեցԴեպի հեռո՜ւն նա,Որ հար շոյում էՄեր հայացքներըԲախտի երազով:\n«Իսկ ի՞նչ էր տեսնումՄեռնող այն բազենԱյդ անապատումԱնտակ ու անեզր...Ինչո՞ւ են նրանք,Մեռնելով հավետՀուզում հոգին մերԻրենց սիրո՛վ այդ՝Դեպի թռիչքը,Դեպի երկինքը...Ի՞նչն է պարզ այնտեղ...Չէ՞ որ կարող եմԵս ի՜նքս իմանալԱյդ ամենը — գեթՄի փոքր պահովԵրկինք թռչելովԱսաց և արավ:\nՈլորված, որպեսՓայլուն մի օղակ՝Որ նրանց հետևԹռավ առա՜ջ նա —Եվ արևի դեմՓայլեց, ինչպես միԲարակ ժապավեն:\nՍովալու համարԾնվածը — թռչել,Օ՛, անկարո՛ղ է...Մոռանալով ա՜յս...Ընկավ քարի՜ն նա,Բայց չփըշրվեց.Այլ ծիծաղե՛ց լոկ.«Ահա՜ թե ո՞րն էԵրկինք թռչելուՀիմար հաճույքը.Ընկնելու մե՜ջ է...Հիմա՛ր թռչուններ...Հողին անընտել,Ձանձրացած այնտեղ,Նրանք ձգտում ենԴեպի երկինքը —Եվ կյա՜նք են փնտրումԱնապատում տո՜թ:\nԱյնտեղ — դատարկ է.Այնտեղ լույս շա՜տ կա,Բայց չկա այնտեղՈւտելիք, չկաԿենդանի մարմնիՀամար հենարան:\nԷլ ինչի՞ է այդՀպարտությունը...Էլ ինչի՞ է այդՀանդիմանանքը...Նրա համա՜ր է, որԾածկեն նրանովԻրենց տենչերիԽելառ ընթացքը,Որ նրանց հետևՔողարկեն իրենցԱնպետքությունըԱյս կյանքի համար...Հիմա՛ ր թռչուններ...Բայց չե՜ն խաբի ինձԱյլևս նրանցԽենթ զրույցները…Ես ի՜նքս գիտեմԱմե՛ն ինչ հիմա,Ես ինքս արդենՏեսա երկինքը...Վե՜ր ճախրեցի եսԵվ չափեցի՜ այն,Տեսա անկումըԲայց չմեռա՜ ես,Այլ ավելի՜ եմՀավատում ի՜նքս ինձ…Թող նրանք, ովքերՉեն սիրում հողը —Ապրեն սուտո՜վ լոկ —Ես գիտեմ հիմա ճշմարտությունը —Եվ նրանց կոչինՉե՜մ հավատում ես:\nՀողի ծնունդ եմ —Հողո՜վ կապրեմ ես»:\nԵվ կծկըվեց նաՊիրկ՝ քարի վրա՝Իրենով հպարտ: \n—Փայլում էր ծովըՎառ լույսերի մե՜ջ,Եվ ալիքներըԶարնըվում էինԱփերին ահեղ:\nՆրանց որոտումԹնդում էր երգըԲազեի մասին:\nԵվ դողում էինԺայռերը նրանցՀարվածներից գո՜ռԵվ երգից նրանց. —«Խոլ — խիզախներիԽենթությանը վեհԵրգում ենք փա՛ռք մենք:\nԽոլ — խիզախներիԽենթությունը վեհ —Օ, ա՜յս է ահաԿյանքի իմաստը...Օ, քա՜ջ բազե, — դուԿռվում քո դաժանՈսոխների՜ դեմԵղար արնաքամ…Բայց կգա օրըԵվ քո արյունիՎառ կաթիլները՝Կայծերի նման՝Կըբռընկվեն մերԿյանքի խավարումԵվ բազմաթիվ քա՜ջՍրտեր կըվառենԾարավով լույսիԵվ ազատության:\nԹեկուզ մեռար դու,Բայց երգերում քաջԵվ հոգով արիՈւ խիզախ մարդկանց —Ընդմիշտ կլինես,Պայծառ օրինակ,Հպարտ օրինակ,Խոլ — խիզախներիԽենթությանը վեհԵրգում ենք ե՜րգ մենք...«:\n\nՎԱԼԱԽԱԿԱՆ ԼԵԳԵՆԴ\nԱնտառում ապրում էր փերին,Գետում լողանում էր անվերջ.Մի անգամ անզգույշ գտնըվեց —Եվ ընկավ ձկնորսի թոռի մեջ:\nՁկնորսները խիստ վախեցան,Բայց այդտե՜ղ էր պատանի Մարկո՜ն,Նա գրկեց փերուն համարձակ,Սկսեց համբուրել կրքոտ:\nԻսկ փերին, ճկուն ճյուղքի պե՜ս,Թևերում նրա գալարվում էր,Նայում էր Մարկոյին անվերջԵվ ինչ-որ բանի ծիծաղում էր—Ամբողջ օրը գուրգուրեց Մարկոյի՜ն,Բայց իջավ գիշերը հենց —Չքացավ ծիծաղկուն փերին,Մարկոյի հոգին տխրեց...Զօր-գիշեր Դանուբի ափերինԹափառում, կանչում է Մարկոն հե՜ք,Հառաչում է. «Ո՞ւր է փերին»:\nԱլիքներն ասում են. «Չգիտե՜ք»:\nԲայց ճչաց նա նրանց. «Խաբո՜ւմ եք,Ինքնե՜րդ եք նրա հետ պարում...»Եվ նետեց իրեն հիմարըԴանուբի մեջ, որ գտնի փերուն:\nԼողանում է փերին Դանուբում,Ինչպես և Մարկոյից առաջ,Իսկ Մարկո՜ն էլ չկա... \nԲայց, տեսե՜ք —Իր մասին գոնե ե՜րգն այս մնաց...………………………………………..Իսկ դուք աշխարհում կապրեքՈրդերի նման կույր ու սին, —Ձեր մասին ո՜չ զրույց կասեն,Ո՜չ երգեր կերգեն ձեր մասին:\n\nԱՂՋԻԿԸ ԵՎ ՄԱՀԸ\nI\nԴառնում է արքան պատերազմից:\nԳնում է — զայրույթից դողում է:\nԼսում է — թփի հետևիցՄի աղջիկ ծիծաղում է:\nԱհեղ կիտելով հոնքերը դեղինԱրքան մտրակեց ձիուն՝ փնչալով,Հարձակվեց վրան, ինչպես փոթորիկ,Եվ գոռաց՝ զրահը ցնցելով.— «Ի՞նչ ես դու», — գոռաց նա չար ու կոպիտ,«Ի՞նչ ես դու, աղչի՛, ցցել ատամներըդ.Կործանեց, հաղթեց ինձ թշնամին,Իմ ամբողջ զորքը կոտորվել է,Գերի է ընկել շքախումբըս ողջ,Գնում եմ ահա, որ նոր զորք բերեմ.Ես — արքան եմ քո, սիրտըս — վիշտ ու ոխ, —Հիմար ծիծաղըդ ես ո՞նց համբերեմ»:\n\nՇապիկը կրծքին շտկելով հազիվ՝Աղջիկը ասաց արքային զազիր,— Ես խոսում եմ, տե՜ս, հետն իմ սիրածի, —Տե՜ր-արքա, դու, լավ է — հեռացի՜ր: \n—Արքաների հետ խոսելու համարՍիրողը ե՞րբ է ժամանակ ճարում.Երբեմն սերը վառվում է արագ,Քան մոմն՝ աստուծո պայծառ տաճարում:\n\nՄոլեգնեց արքան բարկությունից չար,Հրաման տվեց իր խմբին խոնարհ.«Զնդան նետեցե՜ք այս լիրբ աղջըկան,Կամ, լավ է, իսկույն խեղդեցեք նրան»:\n\nԾամածըռելով մռութները հեզ՝Արքայի մարդիկ թափվեցին վրան,Շրջապատեցին չար դևերի պես —Մահին հանձնեցին դժբախտ աղջըկան:\n\nII\nԼեցուն է մահը միշտ չա՜ր հույզերով,Բայց այդ օրը նա փոխվել էր ասես,Չէ որ գարնանը սերմերը սիրոՈւռչում են անգամ այդ պառավի մե՜ջ:\nՁանձրալի է հար նեխած մսերումՈչընչացնել հիվանդություններ.Երբեմն ուզում ես ապրել անօգուտ,Ամեն մի րոպեն մահով չընդունել:\nԲոլորը նրան տեսնելու պահինԶգում են միայն սարսափ անիմաց.Ձանձրացել էր նա մարդկային ահից,Թաղման ծեսերից, փոսերից այն բաց:\nԶբաղված գործով անշնորհակալԱյս կեղտոտ ու մութ աշխարհի վրա —Իր գործն հմտորեն կատարում է հար —Բայց ավելորդ են համարում նրան:\nՎիրավորիչ է, իհարկե, սա քիչ.Բարկանում է մերթ մարդկանցից նա է՜լ,Եվ, բարկանալով, տանում է կյանքիցՈ՜չ նրանց հաճախ, ում պե՜տք է տանել:\nԷ, սատանայի՞ն սիրի նա գուցե,Անհագուրդ շնչի դժոխքի հրով,Հեկեկա սիրով ցավից ու խոցից,Նրա հետ մեկտեղ արբենա սիրով...\nIII\nԱղջիկը՝ կանգնած Մահի առաջին՝Սպասում է հարվածին Մահի:\nՓնչում է Մահը, — խղճում է զոհին. —— «Ինչքա՛ն էլ ջահե՜լն է, նայի՜ր...Ի՞նչ ես արքային ասել կոպտաբար.Սպանեմ պիտի քեզ դրա համար...»\n— Օ, մի՜ բարկանա, — աղջիկը ասաց.Ինչո՞ւ ես իզուր բարկանում վրաս.Առաջին անգամ համբուրում էր ինձՍիրածս թփի կանաչ հովանում,Իսկ արքան — փախչում էր պատերազմից…Ի՛նչ արքա, ի՛նչ բան — այդ լույս վայրկյանում\nԴե, ես էլ ասի արքային, նրան.Հեռացի՜ր, արքա՜, այստեղից: \n—Լա՜վ էի ասում, կարծես թե, — սակայնՏես ինչքա՛ն եղավ անտեղի...\nԷհ, Մահից գիտե՜մ, ազատում չկա.Մեռնելո՜ւ եմ, գիտե՜մ, չըսիրած, —Բայց ամբողջ հոգով խնդրում եմ ո՛վ Մահ, —Թույլ տուր, որ մեկ է՜լ համբուրեմ նրան...\nՏարօրինակ էր զրույցն այս Մահին.Ո՞վ է Մահվանից նման բան ուզում.Մտածեց էլ գործ կըմնա իրեն,Թե չհամբուրվեն մարդիկ աշխարհում...\nԵվ, տաքանալով արևի ներքո,Մահն ասաց՝ մոտիկ կանչելով օձին.«Գնա՜, համբուրվի՜ր — և ե՜տ եկ շուտով.Գիշերը՝ քոնն է, կըսպանեմ — լուսին»:\n\nԵվ նստեց քարին: \n— Օձը ժանիքո՛վ իրՄահվան գերանդին է լիզում:\nԱղջիկը բախտից հեկեկում է,Փնչում է Մահը. — «Դե գնա՜, դե՜, շո՛ւտ»:\n\nIV\nԳարնան արևով քնքուշ տաքացած,Մահը արձակեց տրեխները հին,Հենվեց չոր քարին — և խորը քնեց:\nԵվ վատ մի երազ այցելեց Մահին:\n\nԻբրև Կայենը, ծնողը նրա,Իր թոռանթոռի չար Հուդայի հետ.Երկուսն էլ զառամ, — ելնում են լեռը,Երկու իժի պես սողում են կամաց:\n\n— «Տե՛ր», — հառաչում է — մռայլ Կայենը,Երկինք նայելով մարած աչքերով.«Տե՛ ր», — հայցում է չար Իսկարովտացին՝Աչքերը հողից չըբարձրացնելով:\n\nՎերը, ամպի մեջ, լույս լեռան վրաՏերն, ընկողմանած, կարդում է մի գիրք.Վառ աստղերով է այդ գիրքը գրված,Մի էջն է նրա Ծիր-Կաթինն անհուն:\n\nԿանգնած է վերը Հրեշտակապետն՝Ըսպիտակ ձեռքում — կայծակների խուրձ,Ուղևորներին ասում է նա խիստ.— «Հեռացե՛ք, — աստված ձեզ չի ընդունի»:\n\n— «Միքայե՜լ, — տխուր հայցում է Կայենն.Մե՛ծ է հանցանքս աշխարհի հանդեպԵ՜ս ծնեցի կյանքն ըսպանանողին,Ե՜ս եմ հայրն ըստոր, անիծյալ Մահի»:\n\n— «Միքայե՛լ» — տխուր ասում է Հուդան, —Գիտեմ՝ Կայենից հանցապա՜րտ եմ ես,Քանզի մատնեցի գարշելի ՄահինԼույսի պես պայծառ սիրտը աստուծո»:\n\nԵվ աղերսում են նրանք երկուսով.\n— «Միքայե՜լ, — տերը մեզ մի խո՜սք միայնԹող մի խոսք ասի, թող խղճա լոկ մեզ —Չէ՞ որ ներումն մենք չենք աղերսում»:\n\nՀրեշտակապետն ասում է կամաց.\n«Երիցս արդեն ասել եմ նրան.Երկու անգամին նա ոչինչ չասաց,Երրորդ անգամին նա խիստ բարբառեց.\n— Իմացի՜ր քանի դեռ Մահը կյանքումԿործանում է շունչ ու ծիլ կենդանի —Չի՜ք ներում նրանց — Կայեն-Հուդային»:\n\nԱյստեղ Մատնիչն ու ԵղբայրասպանըՏխուր ոռնացին ու հեծկլտացին,Եվ, գրկած իրար, գլորվեցին ցած՝Լեռան ներքևի ճահիճը նեխած:\n\nԻսկ մութ ճահիճում հրճվում են, խաղումՄարդակեր դևեր ու սատանաներ —Եվ թքում են բութ նրանց երեսինՃախճախուտային կապույտ կրակներ: \n—\nV\nՄահը արթնացավ կեսօրին մոտիկ:\nՆայում է — աղջիկը չի եկել դեռ:\nՓնչում է քնկոտ, «Տե՛ս անամոթին, —Գիշերն, արի տես, խիստ կարճ է եղել»:\n\nՔաղեց մի հասած արևածաղիկ,Հոտոտեց, հրճվեց արևի ներքոԴիտելով ծաղկած ծառերի դեղինՏերևներն՝ ասես դարձած ոսկեգույն:\nԵվ արեգակին նայելով — հանկարծԵրգեց նողկալի իր ձայնով հանգած. —\n— Մարդիկ՝ ձեռքով չարաղետ՝Մերձավորին սպանում —Եվ թաղում են, և երգում.«Ի վերին Երուսաղեմ»:\n\nՉեմ հասկանում ես ոչինչ,Բռնակալը իր ձեռքովՍպանում է մարդկանց միշտԵվ միշտ թաղում — նո՜ւյն երգով:\n\nԱզնիվ է թե ավազակ —Հենց որ ուզում են թաղեն,Նո՛ւյնն են երգում շարունակ.— «Ի վերին Երուսաղեմ»:\n\nՀիմարի թե ստորի,Հենց որ ձեռքով իմ քաղեմ —Երգում են միշտ բոլորին.«Ի վերին Երուսաղեմ»:\n\nVI\nՆա երգը երգեց և խիստ դժգոհեց.Անցել է արդեն ժամ ու ժամանակ —Իսկ Աղջիկը դեռ չկա, չի՜ գալիս.Սա — վատ է. Մահը — չի՜ սիրում հանաք:\n\nԴառնալով դժնի ու չար առավել —Հագավ Մահը իր տրեխները հին,Եվ, հազիվ իջավ լուսնկա գիշեր —Ճանապարհ ընկավ ամպի պես մթին:\n\nՔիչ գնաց — մեկ էլ տեսնում է ահա.Ցողապատ, դալար թավուտի ներքոՆստած էր գարնան դիցուհու նման,Աղջիկը՝ շաղած լուսնյակի ցոլքով:\n\nՎաղ — գարնանային հողի պես տկլոր՝Բացված է նրա կուրծքը անամոթ,Եվ թավ, մետաքսյա մաշկի վրա, խոր,Աստղերն են փայլում համբույրների տոթ:\n\nԱստղերի նման կուրծքն են զարդարումԳիրգ ստինքների պտուկները հուր,—Եվ, աստղերի պես, աչքերն են նայումՎեր՝ Կաթին-Ծիրի ճամփեքին մաքուր:\n\nԿապույտ ստվերներ աչքերի տակին,Երթերը — կարմիր վերքերի նման,Գլուխը դրած նրա ծնկներինՀոգնած, հագեցած նիրհել է տղան:\nՆայում է Մահը — և բոցը քենիՄարում է դանդաղ իր դատարկ գանգում:\n«Եվայի նման այդ ի՞նչ ես էլիԹաքնըվել աստծուց խոտի արանքում»:\n\nԵրկընքի նման մարմնով իր լուսեղԻր սիրած տղին ծածկելով Մահից —Պատասխան տվեց Աղջիկը խիզախ.« — Սպասի՜ր մի քիչ, դեռ մի՜ հայհոյի,Աղմուկ մի հանի, մի դիպչի սրան,Մի՜ հնչեցրու գերանդին քո սուր.Կըգամ. կըմտնեմ իսկույն գերեզման —Միայն թե սրան — երկար կյա՜նք դու տուր:\nՄեղավոր եմ ես, չեկա ժամկետին,Կարծում էի, որ — դու շա՛տ ես մոտիկ,Թո՜ւյլ տուր սիրածիս ես գրկեմ էլի —Կյանքը նրա հետ շա՛տ է ցանկալի...Նա էլ-լա՛վն է շատ. նայի՜ր՝ հուրհուրանԻնչպիսի՛ չքնաղ, ինչպիսի՛ վսեմՀետքեր է թողել նա կրծքիս վրա.Տես՝ կակաչներ են կրակե ասես...»\nՄահն, ամաչելով, կամաց ծիծաղեց.«... — Արևի հե՛տ է համբուրվել ասես...Բայց — մենակ դու չե՜ս իմ հոգսը կյանքում.Շատերի՜ն պիտի ես մահ տամ ու քուն.Ես ժամանակին լա՜վ եմ ծառայում,Գործ շատ կա, իսկ ես — զառամ եմ արդեն.Ամեն մի վայրկյան ինձ թանկ է կյանքում —Հավաքվի՜ր, աղջի՛, ժամանակն է, դե՜...»\nՊնդում է աղջիկը. —« — Իմ սիրածը ինձԵրբ գրկում է — էլ ո՜՜չ երկինք, ո՜չ հող.Լցվում է հոգիս կարոտով աննինջ,Վառվում է իմ մեջ երկնային մի շող...Էլ սարսափ չկա գալիքի հանդեպ,Ո՜ չ մարդ է էլ պետք, ո՜չ երկինք անհուն.Մանկան պես — խինդը իրենո՜վ է խենթ,Եվ իրենո՜վ է սերը հիանում...»\nԼսում է Մահը, մտածկոտ ու սև, —Էհ, ո՞նց կասեցնի այս երգը անվերջ...Չի՜ք աստված կյանքում — արևից վսեմ,Չի՜ք կրակ — սիրո կրակից անշեջ...\nVII\nԼուռ է Մահը, իսկ զրույցներն աղջըկաՀալում են չոր ոսկորները նրա հին,Մերթ սառեցնում և մերթ կիզում են նրան,—Ի՞նչ պիտի տա Մահու սիրտը աշխարհին:\nՄահը — մայր չէ, բայց կի՜ն է նա և նրաՍի՜րտն էլ անշուշտ մտքից ուժեղ է և խիստ.Իր մութ սրտում կան բողբոջներ հուրհուրանԿարոտանքի, վրդովմունքի և խղճի:\n\nՆրանց, ում նա սիրում է խոր իր սիրով,Ում սիրտը որ չոր կարոտով է լեցուն —Գիշերները նա որպիսի՛ կարոտովՄե՛ծ հանգըստի զրույցներ է շշնջում:\n\n«Էհ, ի՛նչ, — ասաց Մահը. — Հրա՛շք թող լինի.Թույլ եմ տալիս — ապրի՜ր, ապրի՜ր դու, միայնՄիայն թե ես ընդմիշտ քեզ մոտ կլինեմ,Սիրո կողքի՜ն ես կլինեմ հավիտյան...»\nԱյդ օրվանից սերն ու մահը, ինչպես քույրեր,Միասին են շրջում կյանքում մինչև հիմա,Սիրո հետքից Մահն է քայլում քայլով երեր,Սուր գերանդին ուսին, միջնորդ կնոջ նման: \n—\nՔայլում է նա, իր քրոջով հմայված հա՜ր —Եվ ամենուր, թաղման ծեսին, թե հարսանքին —Նա անդադրում, անշեղորեն կերտում է վառԽինդը սիրո և բերկրությունը կյանքի:\n\nԲԱԼԼԱԴ ԿՈՄՍՈԻՀԻ\nԷԼԼԵՆ ԴԵ ԿՈԻՐՍԻԻ ՄԱՍԻՆ\nՀայտնի՞ է Ձեզ արդյոք, որ ողջ Բրետանում,—Ուզում ես՝ հարցրու լույսին, —Չկա ավելի գեղեցիկ մի կին, քանԿոմսուհի Էլլեն դե Կուրսին:\n\nԱյն ամենը, որ լինում է կյանքում —Մենք պետք է տեսնենք ու լսենք, —Դրա համա՜ր էլ, աստըծո կամքով,Աչքեր և ականջներ ունենք:\n\nԴղյակից սահում է կարապի նմանԵվ դեպի կամուրջն է նա գնում:\nՄի մուրացիկ է հանդիպում նրան,Իսկ վերից — արևն է նայում:\n\nԲայց երբ պատահում է, որ մեր աչքըՉափից ավելի է սուր —Նշանակում է, որ ԱրարիչըՈւզում է տանջել մեզ իզուր:\n\nՉբարձրացնելով աչքերը սիրող —Գնում է նրա հետևիցՋահել մանկլավիկը, ինչպես և սիրունՇնիկը չքնաղ մադամի:\n\nՄենք գիտենք — շունը հաճախԴառնում է ազնիվ բարեկամ.Հաճելի է սիրել շնիկին.Չի խանդում ոչ ոք նրան...\nՁեզ կասեմ, որ այդ մուրացիկըՋահել էր, թիկնեղ, գեղեցիկ,Եվ կույր էր բայց մի՞թե կույրըՏիկնոջ ուշադրության արժանի չի ...\nՆախանձում է տեսնողին միշտ կույրը,Բայց եթե նա իմանա՛ր,Թե սրտում մեր ինչքա՛ն մթություն ենքՄենք պահում — և սև, և խավար:\n\nԹպրտաց սիրտը կոմսուհու, սրտո՜ւմ այդՍերը բնակվում էր միշտ: \n—Կոմսուհին նայեց մուրացկին անթարթ,— «Արժանի է սիրո, օ, ճի՜շտ»:\n\nԱմե՜ն ոք սրտի խոր խոհեր ունի.Օձը, առյուծը և դո՜ւք, —Բայց ո՞վ այդ խոհերը գիտե,Եվ գիտե՞ս դու քոնն արդյոք...\nԿոմսուհին ասում է մուրացկին. « — Լսի՜ր,Կոմսուհի Էլե՜ նն է դիմում քեզ.Ցավ է պատճառում ինձ քո մութ հոգին.Ինչպե՞ս ամոքեմ նրա վիշտը ես»:\n\nԵրբ զգում ես դու, քո սրտումՄեղրի կամ թույնի կուտակումն առատ —Տո՜ւր մերձավորիդ ավելցուկն իսկույն.Ինչի՞դ է նրա տենդը հորդառատ:\n\n— «Մադա մ, — ասում է մուրացիկը հեզ.Իմ թանկագի՜ն մադամ, —Իմ ամբողջ կյանքի օրերը սևՁեր մի համբույրի՜ն ես կտամ»:\n\nԼույս-ճշմարտության կարոտով վառվածԱյնքա՜ն ես ագահ այն ուզում,Որ սիրում ես քո սուտը հնարած,Ինչպես ճշմարտություն մի սուրբ:\n\n— «Սիրելի՜ս, դու քիչ այն կո՜ղմը նայիր,Ասաց կոմսուհին ծառային, —Բարի աստծու փառքի համար եսՀեզությունս չե՜մ խնայի»:\n\nԿինն էլ աշխարհում — ամեն ինչի պես —Խաղալիք է աստուծո ձեռին.Լա՜վ է — մտածենք մանկիկների հե՜զ,Թիթեռնիկների, ծիտերի մասին:\n\nԳրկում է կույրը հպարտ կոմսուհուն,Հպում է շրթերը շրթերին, —Մշուշվում է կոմսուհու հայացքը,Խոնարհվում է իրանը նրբին:\n\nՕ, այրե՜ր, — կեցցե երջանկությունը:\nԹող թեկուզ լոկ մի պահ տևի: \n—Երջանկության մեջ իմաստությո՜ւն կաԲոլոր գրքերից ավելի՜ :\n\nԱյստեղ կոմսուհու հպարտությունըՀաղթեց կրքերին նրա վես.Եվ հրամայեց մանկլավիկին նա.— Էժե՜ն, օ, մանկի՜կըս, չընայե՜ս:\n\nՄեր ոսոխները — պահն ու սատանան —Աշխարհում հաղթում են միշտ մեզ.Անպարտելի է Ժամը փորձության. —Ուրեմն դու քեզ չտանջե՜ս:\n\nՀետո, հագեցած ոտքի կանգնելով,— Սպանի՜ր, — ասաց ծառային.Եվ ուրախությամբ այդ տղան սիրողՈսոխին իր հանձնեց սև մահին:\n\nՈվ խմում է սերն ու խանդը կիզողՄիևնույն այրող բաժակից, —Անխուսափելի խմելու է նաՎրեժի հեղուկը կարմիր:\n\nԽոնավ շրթերը սրբելով նազով,Կոմսուհին ասաց Հիսուսին.— Քե՛զ ընծայեցի, դրախտի արքա.Իմ մաքրությունը լույսի...\nԹե ո՞ւր է փչում, ո՞ր կողմը, քամին —Մեզ դաշտի ցողունն է ասում, —Բայց աստված ինքն էլ չգիտե երբեք.Թե կինը ի՜նչ է ուզում:\n\nԵվ մանկլավիկին նա հեզ հարցըրեց.— Ճի՞շտ չէ, որ բարի եմ ես շատ…Էլ ինչո՞ւ ես լալիս, սիրելի՜ս.Գնանք տուն, ժամանակն է արդ...\nԾնվում է սերը, ինչպես բոց, արագ, —Եվ մենք այրվելով նրանում,Դառնում ենք ինքնե՜րըս կրակԳեղեցի՜կ, և վառ, և անհուն: \n—\nՉպատասխանեց ծառան կոմսուհուն.Արցունքը միայն նա սրբեց,Բայց հառաչանքը իր անհունԷտյենը, ավա՛ղ, չզսպեց:\n\nԲաշխում ենք մենք կյանքը շռայլՉէ՞ որ ամենքըս կյանքումԲերում ենք ծիծաղ մի քիչ վառ —Եվ մի սիրտ լիքը արցունք:\n\nԿոմսուհին իր սև հոնքերը կիտեցԵվ, ճիչը զսպելով հազիվ —Իր մանկլավիկին կամուրջից նետեցԴեպի ջրերը փոսի:\n\nԵթե մենք խստագույնս դատենքԲոլորին, ով արժանի է դատի —Երջանիկ չե՛նք լինի մենք,Բայց աշխարհը դատարկվի պիտի:\n\nԵվ կրկին իր կապույտ աչքերըԷլլենը դեպ երկինք հառեց.Եղիր դատավո՜ր, ինձ, տե՜ր իմ,Բայց արդար եղի՜ր, ինչպես ես:\n\nՄենք գիտենք. — գեղեցիկ կանանցՄեղքերը — հանաքներ են քնքուշ.Իսկ — այնքան բարի՛ է աստված,Այնքան հե՛զ է նա և զգույշ...\nԳիշերը կոմսուհին, աբրային կանչելով,Պատմեց իր մեղքերը բոլոր,Եվ — քավեց իր այդ մեղքերը բոլորԼոկ հիսուն լուի հանձնելով:\n\nԻնչ որ պատահում է կյանքում —Մենք պետք է տեսնենք ու լսենք,Դրա համար էլ, աստուծո կամքով,Աչքեր և ականջներ ունենք:\n\nԱյս ամենը — հար գաղտնի կըմնար,Այս մասին ո՞վ կասեր մեզ, —Բայց — աջհամբույրի գումարում հանկարծԻնը կեղծ դրամ պատահեց...\nԲայց երբ պատահում է, որ մեր աչքըՉափից ավելի է սուր —Նշանակում է ԱրարիչըՄեզ չարչարել է ուզում:\n\nԵվ ահա, բաշխելով այդ կեղծ դրամներըԻր հոտի ծուխերին աղքատ —Աբբահայրը պատմեց այս քնքուշ բաներըԵվ տվեց մեզ — չքնաղ մի բալլադ:\n\nՏանջալից են սրտի ցավերըԵվ հաճախ — չի՜ք բուժում նրանց. —Այնժամ զվարթուն հանաքո՜վ ենքՄենք բուժում ցավերն այդ անանց:\n\nԻՄ ԹԱՆԿԱԳԻՆ ԲԱՐԵԿԱՄ\nԼՈԻԻՋԻ ՑԱՊԵԼԼԻԻՆ\nԻնչպես կայծերը ամպի սև ծիլում —Միայնակ ենք մենք օվկիանում կյանքի.Բայց մենք — գալիքի հունտերն ենք կյանքում,Մենք — կրակնե՜րն ենք պայծառ գալիքի: \n—\nՎ. Գյոթեից\nԳԻՇԵՐ\nԳոթական նեղ, բարձրակամար սենյակում Ֆաուստը տագնապահար նստած է իր փափկաթոռում՝ գրակալի առջև\nՖաուստ\nԱխ, ուսեցի ես փիլիսոփայություն,Եվ բժշկություն, և իրավունք,—Իբրև աշակերտու՝ սերտեցի նաևԱստվածաբանություն խոսք և սկզբունք, —Եվ կանգնած եմ արդ անօգ, շվարած,Եվ ո՜չ խելացի, քան էի առաջ:\nԴարձա ես մագիստր, և դոկտոր դարձա —Տասերորդ տարի՜ն է ահաԱշակերտներիս այս կողմ ու այն կողմՔշում եմ, ինչպես մի անիմաստ հողմ —Եվ տեսնում եմ՝ ճիշտ գիտություն չկա...Լոկ սիրտըս է դառնում մոխիր անզգա: \n—Թող լինեմ գիտուն, քան բոլոր անխիղճՄագիստրոսներն ու տերտերները դինջ,Թող լինեմ ազատ նախապաշարքից,Թող չվախենամ ահից ու չարքից —Բայց և ես չունեմ խինդ հնարավոր,Չեմ տեսնում նաև ճշմարտություն խոր,Չեմ տեսնում, որ ես կարող եմ ուսելՈւրիշներին միտք, ու ընթացք, ու սեր: \n—Այլև ընչազուրկ եմ կյանքով իմ ողջ —Ո՜չ փառք եմ շահել, ո՜չ պատիվ, ո՜չ փող:\nԱյդպես և՜ շունը չէր կամի ապրել, —Ահա թե ինչո՞ւ մոգության տրվելԵվ ձգտում եմ, որ ոգիներն անխոն:\nԲաց անեն իմ դեմ նյութի, բնությանԳաղտնիքները ողջ...Որ ես, քրտնաթոր, աշակերտներիսՉստեմ հենց այն, ինչ անհայտ է ինձ...Որ ինքս ըմբռնեմ բնության ներքինԿապը ընդհանուր, գաղտնիքը բոլոր, —Որ ճշմարտություն քարոզեմ ես խոր,Եվ ոչ թե բառեր անիմաստ ու սին...\nՕ՛, լուսին, եթե քո լույսը պայծառԴու վերջին անգամ թափեիր վերիցԻմ վշտի վրա, որ տանջում է ինձԱյս մութ սենյակում, այս խցում խավար:\nԻմ հին թղթերի, գրքերի վրա,Կրկին դու, տխուր, փայլում ես ահա:\nԱխ, եթե չքնաղ ցոլքերիդ ներքոԵս թափառեի լեռների գրկում,Ոգիների հետ ճախրեի վերում,Թողեի թեթև լո՛ւյս հովիտներում,Եվ, խուսափելով գիտության թույնից —Քո պայծառ ցողով սրբեի ես ինձ...\nԱվա՛ղ, բանտում եմ ես հին դարձյալ,Իմ հին որջում եմ այս անիծյալ:\nԱստ լույսն արևի հազիվ է հասնումԱպակիների միջով գույնըզգուն:\nՀին դարակներում՝ գրքեր ամենուր,Մինչև սենյակիս առաստաղը մութՊառկած են ահա — փոշու և անգուՃիճուների կուր:\nՏաշտիկների և շշերի մի շարքԿորցըված փոշում մնում են անկարգ.Օ, ա՞յս է արդյոք քո աշխարհը հար —Եվ այս է, որ դու կոչում ես աշխարհ: \n—\nԵվ զարմանո՞ւմ ես դու դեռ, թե այդԻնչո՞ւ է սիրտըդ այդքան տխուր —Այդ ի՞նչ կարոտ է, անհուն ու խոր,Որ հալածում է քեզ անընդհատ:\nԱխ, փոխարեն ողջ լույս բնության,Որ խինդի համար տրված է մեզ —Շրջապատել ես, նայի՜ր, դու քեզԿմախքով, մռայլ շնչով մահվան...\nՓախի՜ր: \nԴո՜ւրս: \nԴեպի ազա՛տ աշխարհԵվ մի՞թե դիրքն այս խորախորհուրդ,Որ Նոստրադամն է գրել մի օր —Քեզ չի՞ ավետի ուղի մի այլ:\nԱստղերի վազքը կհասկանաս,Երբ բնությունը քեզ հետ խոսի,Անհուն զորություն քո մեջ կզգաս,Երբ ոգիները քեզ հետ խոսեն...Եվ ոգիները քեզ կլսեն.Չոր մտքով երբեք դու չես գտնիԱյս սուրբ Գրերի միտքը գազանի:\nՁե՜զ, ձե՜զ եմ դիմում, ոգինե՜ր ջինջ, —Ձա՜յն տվեք, եթե լսում եք ինձ: \n—\nԳրենտխեն\n(մենակ)\nՀանգիստըս կորել էԵվ սիրտս է — հեք, —Չեմ գտնի նրա՜ն եսԵրբե՜ք, երբե՜ք: \n—\nԵվ ուր չկա՜ նա —Դագաղ է ինձ, —Ամբողջ աշխարհն էԹույն ու թախիծ: \n—\nԻմ խեղճ գլուխըՄթնել է հար, —Իմ խեղճ ոգի՜ն էլԾանր ու խավար: \n—\nՀանգիստըս կորել է,Եվ սիրտըս է — հեք,—Չեմ գտնի նրա՜ն եսԵրբե՜ք, երբե՜ք: \n—\nՆրան եմ հսկո՜ւմ եսԼոկ պատուհանից —Նրա համա՝ր եմԵլնում լոկ տանից:\n\nՀասակը բարձր էՔայլվածքն — հաստա՜տ —Ժպիտը տիրող է,Հայացքը — սա՜ստ, —Եվ իր խոսքերը,Եվ ձայնը՝ հաղթ…Ձեռքի հպումը,Համբույրը, ախ…\nՀանգիստ չունե՜մ ես,Տանջվում եմ, հեք, —Չե՜մ տեսնի նրա՜ն էլԵրբեք, երբեք…\nՆրա՜ն է կուրծքըսՁգտում ընդմիշտ, —Գրկել նրան — ուՀանգչել անվիշտ...Համբուրել նրան,Կուզեի լոկ —Նրա համբույրումՄեռնել անհոգ...\nԱ. Ս. Պուշկինից\nԲԱՆՏԱՐԿՅԱԼ\nՆստած եմ բանտո՛ւմ թեն, մթին ու անելՍնված գերությա՜ն մեջ արծիվ մի ջահել,Իմ տխուր ընկերը՝ պատուհանի մոտ՝Թևաբախ իր կերն է կտցում արյունոտ:\n\nԿտցում, ու նետո՜ւմ է, ու նայում հեռուն.Կարծես միևնո՜ւյնն է ինձ հետ նա խորհում.Հայացքով, ճիչո՜վ իր կանչում է նա ինձ ,Ուզում է ասել «Ե՜կ, թռչե՛նք, սիրելի՛ս...»\n«Մենք ազատ թռչուննե՜ր ենք, — օ՜, ժա՛մ է, օ՜, ժա՛մ, — :\nԹռչենք դեպի լեռը՝ ամպից անբաժան,Այնտեղ, ուր եզերքն է այն լուրթ, ծովային, —Այնտեղ, ուր խաղում ենք լոկ ես... ու քամին...»:\n\n11. XII. 1936\n***\nՀոգու ծարավից, սովից տոչոր՝Անապատում էի դեգերում եսԵվ մի վեցթևյա քերովբե հուրՈւղեհանգույցում ինձ հայտնվեց:\nՄատներով թեթև, նման նիրհինՆա հուշիկ հպվեց իմ աչքերին:\nԲացվեցին աչքերս ամենատես,Ահաբեկ արծվի աչքերի պես:\nԵվ ականջներիս դիպավ ապա —Եվ աղմուկ ու կանչ <…..>\nԵվ ես անսացի երկնի շառաչին,Եվ հրեշատկների թռիչքը վերին,Եվ երթն ընդծովյա զեռունների,Եվ հովիտներում՝ որդերի աճն:\nԵվ իմ շրթներին մերձեցավ նաԵվ պոկեց նա իմ մեղսոտ լեզունԵ՜վ ունայնախոս, և խաբեբա.Եվ խայթն իմաստուն օձիԻմ սառած շրթերի մեջԻր արնոտ աջով դրեց ապա: \n—Եվ նա իմ կուրծքը հերձեց սրովԵվ թպրտացող սիրտս հանեց,Եվ <սիրտս>\tայրված հրկեզ հրովԴեպի հերձ ու բոց կուրծքս հրեց:\n\nԻնչպես դի՝ այնտեղ ընկած էի եսԵվ ձայնն աստծու կոչեց առ ինձ, —«Ելի՜ր, մարգարե՜, և լո՜ւր, և տե՜ս,Ամոքվիր կամոքն իմ հար, —Եվ, դեգերելով ծովեր ու բաց,Հրկիզիր խոսքով սրտեր մարդկանց»:\n\n<1936>\n\n\n\n\n\nԱնխոնջ սերմանող ազատության՝Լուսաստղից առաջ ես ելա հանդ,Եվ ձեռքով անեղծ ու կուսականՀերկերի վրա անարգավանդՇաղեցի սերմեր կենսանորոգ, —Բայց ես ժամանակ վատնեցի լոկ,Բաղձանք միամիտ և անդուլ ջանք...Արածե՜ք, օ՜, խեղճ ժողովուրդներ. —Ի՞նչ ազատություն — հոտերին ձեր. —Ձեզ մորթել են, կամ — խուզել դաժանԺառանգությունն է ձեր ցեղից ցեղ —Լուծ զանգակազարդ — և խարաղան!..\n29. XII. 1936\nՌ. Մ. Ռիլկեից\nՄԱՆԿԱԿԱՆ ԿԱՐՈԻՍԵԼ\nՉար ճիչերի ներքո շարմանկայի զառամ,Քաշքըշելով իր հետ մի տախտակե տանիքՀոլովվում է աշխարհն այս փոքրիկ ու երջանիկ…Օ, ինչքա՛ն ծույլ է նա պտտվելուց առաջ...Հետևում են իրար ստվերների շերտեր, —Փախչում է սեգ գազելն առյուծի ճանկից, —Չորս սևաթույր նժույգ սևաթույր ու թեթև, —Ընթանում է ապա — սպիտակ փիղն հանգիստ:\n\nՓարվել է առյուծի գիսախռիվ բաշինԽիզախությամբ լցված մի կարմրաթուշ մանկիկ:\nԱռյուծն հանած լեզուն ատամներն է ցցում, —\nԵվ — անցնում է կրկին սպիտակ փիղն հանգիստ:\n\nՉար աղջիկներ դեռ կարճ զգեստներ հագած, —Նրանց հայացքը — անհայտ անրջանքին, —Նոր են նրանք, դեռ նոր երազանքի < . . . . >, —Եվ տես՝ կրկին անցնում է սպիտակ փիղն հանգիստ...………………………………………………..Արագ, միշտ ավելի սրընթաց են վազումՊտտվում են երկար ժապավենով անփոխՍահում է շողք նսեմ, մի ուրվագիծ նրբին,Հյուսերի ցոլքն է ծանր հանկարծ փայլում անգին,—Եվ բազմերանգ հողմով ողողվում են կրկին, —Եվ անցնում է կրկին — սպիտակ փիղն հանգիստ...\nԿ. Բալմոնտից\nՍԵՎ ԾՈՎԻ ԵԶԵՐՔԻՆ\nՍև ծովի եզերքին կանգնած կան սյուներ:\nՍյուները քարից են: \nՆրանց թիվը — ութն է: \n—Գալիս են այնտեղ հաճախ գերիներ:\nԴագաղներ են բերում պարմանիներ:\nՁմեռները — գունատ են: \n— Եվ աշունը — մութն է: \n—\nԱյնտեղ գազաններ են ընկնում մերթ քիչ:\nԹռչում — հասնում են մերթ — թռչուններ անգամ:\nԵվ — ձանձրանո՜ւմ են: \n— Ի՞նչ անեն, — ի՞նչԹռչկոտում են, գայթում, ընկնում ուժից՝Դադարելով ձգտել: \n— Դարձած անկամ: \n—\nՍև ծովի եզերքին կանգնած կան սյուներ:\nՕրերից նախնական: \n— Դեռ նախքան մուժը: \n—Նրանց թիվն ահասա՛ստ է բախտի պես սև: \n—Եվ նրանց իմաստն է — եթե ասեն. —Ընդմի՜շտ: \nԱնձայնությո՛ւն: \nԴժկամություն: \nՈ՛ւշ է:\n\n25. II. 1937, Երևան\nԻ.Բունինից\nՀՐԹԻՌ\nԳիշերվա ժամ էր ուշ, երբ լռության ծոցում,Քնած երկրի վրա, խոր խավարում անկայծ, —Ճեղքելով մութ գիշերը նարընջագույն գծով —Օձանման ճայթեց, բարձր, հրթիռն հանկարծ:\n\nՇառաչագի՛ն թափով նա բարձրացավ վերև,Մի ակնթարթ սակայն... և մոռացման անկյանքԾովն են հոսում արդեն ադամանդներըԵվ դանդաղ է այնքան նրանց անկումն անձայն…\n27.11. 1937\nԱ. Բլոկից«ՁԱՅՆ ԵՐԳՉԱԽՄԲԻՑ»\nԻնչքա՛ն հաճախ ենք հիմա լալիսՄեր վիճակը սև և անխնդում: \n—Օ, եթե, մարդի՜կ, իմանայի՛քՑուրտն ու խավարը գալիքի դո՜ւք: \n—\nՀիմա սիրուհուդ ձեռքն ես սեղմում,Խաղում նրա հետ — հանգիստ: \n—Եվ լալիս ես դու — տեսնելով թույն՝Կամ սիրած ձեռքում սեղմած — դաշույն,Մանկի՛ կ, մանկի՛ կ...\nՍտին, կեղծիքին — վերջ չե՜ս գտնի:\nԻսկ մահն — հեռո՜ւ է դեռ: \n—Աշխարհն — ավելի՜ պիտի մթնի,Երկիրն — ավելի՜ սև հուն մտնի,Օ՛, դեռ դարե՛ր, դարե՛ր…\nԵվ դարը վերջին — ամենաեղկ,Կտեսնենք — մե՜նք անգամ: \n—Կազատե երկինքն — ահռելի մեղք,Շըրթերին բոլոր — կհանգչի եղկԺպիտ — անի՛ղձ այնքան: \n—\nՄանկի՜կ իմ, գարուն դու կերազես —Գարունը չի ծաղկի: \n—Երկընքում — արև՜ կըղձաս լուսե—Արևը չի՜ ծագի:\nԵվ ճի՜չըդ, երբ դու ճչալ ուզես —Քարի պես չի լսվի...Եղեք գո՜հ, ուրեմն, ձեր բախտից հին՝Ջրի՜ց էլ խոնարհ, խոտի՜ց — անշուք,—Օ, եթե, մարդի՜կ, իմանայի՛քՑո՛ւրտն ու խավարը գալիքի դուք…\n\n\n\n\n\nՔԱՂԱՔԸ ԵՎ ԲՆԱԿԻՉՆԵՐԸ\nԱյստեղ Նաիրյանն է նազում…\nՎ. ՏԵՐՅԱՆ\nՆաիրյան այդ հնամյա քաղաքն ամեն ինչով նման էր Նաիրյան բոլոր հին ու նոր քաղաքներին. — փոքր էր, ոչ բազմամարդ, խարխուլ ու փոշոտ. ժամանակակից լեզվով այդպիսի քաղաքներին ասում են — գավառական հետամնաց քաղաք: \nԵ՞րբ է շինված Նաիրյան այդ հին քաղաքը — աստված ինքը գիտե. բայց ասում են, որ այդ քաղաքը հիմնողները եղել են հին նաիրցիներ. — գուցե` խալդեր լայնաթիկունք ու ջլաբազուկ, գուցե՝ գանգրահեր ուրարտացիներ: \nՍակայն պատմական այդ հանգամանքը, կարծում ենք, այնքան էլ կարևոր չէ, որովհետև խալդական կամ ուրարտական այն– հին քաղաքից հիմա երևի տեղն էլ չէ մնացել. նրանց այն կավե գետնափոր խրճիթների փոխարեն կանգնած են հիմա Նաիրյան այդ փոքրիկ քաղաքում քարե միհարկանի, երկհարկանի և նույնիսկ երեքհարկանի շինություններ տներ ու խանութներ, որոնք նույնքան են նման ուրարտական այն հին խրճիթներին, որքան քո քիթը, ընթերցող... էֆելյան աշտարակին: \nԱյդ նոր տներից ու խանութներից մի քանիսը նույնիսկ թիթեղե կարմիր կամ կանաչագույն կտուրներ ունեն — մի հանգամանք, որ քսաներորդ դարից է գալիս — և որպես այդպիսին, նոր է և միանգամայն ուշագրավ: \nՔաղաքի ցածլիկ տների ու խանութների միօրինակ ծովում թիթեղե այդ կտուրներն աչքի են զարնում, ինչպես աչքի կզարներ կանացի Եվրոպական փետրազարդ գլխարկն արևելյան գյուղում: \nԵվ իզուր չէ, որ Նաիրյան այդ քաղաքում մինչև օրս էլ մի անհուն վախով ու պատկառանքով են խոսում այն անձնավորության մասին, որն առաջին անգամ թիթեղե կտուրով է ծածկել իր երկհարկանի բնակարանը. դա բոլորին հայտնի, բոլորից հարգված, այսպես անվանված Գեներալ Ալոշն է, ութսունն անց պատկառելի մի նաիրցի, որի հետ ընթերցողը դեռ շատ առիթ կունենա հանդիպելու սույն իմ այս պոեմանման վեպում:\n\nՏները, ինչպես ասացի, Նաիրյան այդ քաղաքում ցածլիկ են, մեծ մասամբ միհարկանի, տափակ կտուրներով, — բայց տների ու խանութների այդ միօրինակ տափակության ծովում, քաղաքը ճիշտ կենտրոնում, որպես ուրիշ մի աշխարհից, կամ երկնքից ընկած քարե մի հրաշք — կանգնած կա, հրևակայո՞ւմ եք... հինգհարկանի մի հսկա, քարե մի թյուրիմացություն... \nԾխական դպրոցի ծանոթ ուսուցիչ պ. Մարուքե Դրաստամատյանը, որ պակաս մի հրաշք չէ Նաիրյան այդ քաղաքում, ամեն անգամ այդ շինության մոտից անցնելիս ասում է ինքնիրեն, կամ, եթե խոսակիցներ է ունենում — նրանց. Ուրի՛շ բան ենք մենք, ուրիշ — Եվրոպացիք... \nԱ՛յ — Եվ նա հիացած աչքերով նայում է հինգհարկանի շենքի տարօրինակ փոքրիկ քառակուսի պատուհաններին: \n— «Դեռ մենք շատ ենք հետամնաց» — ասում է նա: \nԱյսպես է մտածում պ. Մարուքեն — և նա, իհարկե, ունի իրավունք, պ. Մարուքեն ավարտել է տեղական քաղաքային յոթնամյա դպրոցը և, իրերի անհայտ բերմունքով, երկու-երեք ամսով եղել է Բեռլինում. — գոնե այսպես է հավատացնում ինքը, պ. Մարուքեն: \nՆա սիրում է միմիայն նորն ու կատարյալը — և չի կարող տանել ոչ մի հնություն: \nԱյսպիսով նա, միանգամայն իրավացիորեն, Եվրոպացու հռչակ է վայելում Նաիրյան այդ քաղաքում — և բոլորը, մեծ թե փոքր, բացի երկրորդ ծխականի ուսուցիչ ընկ. Վառոդյանից, հարգում են նրան:\n\nԲայց քաղաքը, բացի այդ հինգհարկանի հրաշք շինությունից, ուներ մի շարք տեղական հրաշալիքներ, որոնցով դժբախտաբար չէր հետաքրքրվում պ. Դրաստամատյանը: \nՍակայն ինչ ուզում է պ. Մարուքեն կարծես — առանց այդ Հրաշալիքների Նաիրյան այդ քաղաքը՝ եթե ոչ իր ամբողջ հմայքը, գոնե իր հմայքի կեսից ավելին անպայման կկորցներ — հենց իրենց, այդ քաղաքի բնակիչների աչքում: \nԵվ ճիշտ որ. ինչո՞ւ համար կատարյալ հրաշալիքներ չեն կարող համարվել — թեկուզ հենց Բերդը, կամ, ասենք,— Վարդանի կամուրջը, կամ, վերջապես — Առաքելոց եկեղեցին... \nԻսկ ձորի Սլլան քա՞րը, ճգնավորի մատու՞ռը, — ո՞րը թվեմ: \n— Բոլորն էլ հրաշք են, զարմանալի զարմանք, անկարելի հնճարք:\n\nՍկսենք Բերդից:\n\nՔաղաքի արևմտյան ծայրում, վերը, ժայռակուռ, դեղին բյուրի վրա — խիստ, խոժոռ, որպես արևելյան քարե մի բըռնակալ — բազմել է Բերդը: \nԺայռե իր գահի, աթոռի վրայից նայում է քաղաքին: \nՔարե մի վիթխարի արկղ լինի կարծես ծանր ընկել է վերից ու կախված մնացել է բլուրի վրա. նստել է ծանր ու հաստատ: \n— Ընկել է նախ մի հսկայական քարե արկղ կարծես — և հետո, մեկը մյուսի ետևից տեղացել են վար ուրիշ մեծ ու փոքր, ծանր ու թեթև, զանազանաձև սնդուկներ մեկը մեկի վրա, կողք-կողքի. հրաշք է, չես հասկանում, զարմանում ես միայն: \nԱսում են, որ այդ բերդը շինելիս նաիրցի վարպետները ձվի սպիտակուց են գործածել շաղախի փոխարեն — ահա, թե ինչու է այդ բերդը անխորտակելի: \nԱնառիկ է այդ բերդը — ամենքն այդ գիտեն, — և դավաճանությունն է, նենգ, ստոր, Նաիրյան դավաճանությունն է այդ բերդը հանձնել եկվոր սրիկաներին: \nՀիմարները միայն կարող են չզարմանալ այդ բերդի վրա — և այդպիսի հիմարներից է, թող թույլ տրվի ասեմ, պ. Մարուքեն: \nԵվ թող ասի խնդրեմ պ. Դրաստամատյանը, այդ մեծամիտ «եվրոպացին», ինչո՞վ, ինչո՞վ պիտի պաշտպանվեր հնամյա այդ քաղաքն առաջին իսկ թշնամուց, եթե բերդը չլիներ: \nԱյնտեղից, այո — բերդի անխորտակելի պատերի վրայից պիտի ռումբեր տեղան, եթե պատերազմ լինի: \nԱյնտեղից — բերդի ժայռակերտ պատնեշների վրայից — իջնի պիտի մի օր, որպես երկաթե մի բռունցք, պիրկ, անպարտ կորովը Նաիրյան ցեղի: \n— Որպես երկաթե մի բռունցք — իջնի պիտի մի օր թշնամու գլխին: \n— Ահա թե ինչ է այդ բերդը — իհարկե, հասկացողի համար: \nԵվ ահա՛ թե ինչու — վարը, քաղաքում հանգիստ են տները նիրհել են անհոգ ու անտարբեր:\n\nԻսկ խանութների առաջ նստել է նաիրցի խանութպանը և ծույլ, անփույթ հորանջելով սպասում է գնորդի: \nԵվ ի՞նչ նշանակություն ունի այն հիմար, միանգամայն պատահական և ժամանակավոր հանգամանքը, որ հիմա, 1913 թվին, բերդի ամենաբարձր աշտարակի վրա ծածանվում է ո՛չ Նաիրյան, արծվազարդ մի դրոշ: \nԲերդը շինել են նաիրցիները, բայց դժբախտաբար, այդ նույն բերդն է հիմա եկվորներին պաշտպանում թե մեզնից, բերդի և քաղաքի իսկական տերերից — և թե ամեն մի թշնամուց: \nՕրը կգա — և նրանք կգնան: \nԵվ նորից, բերդի անառիկ ամրություններից, որպես երկաթյա ահեղ մի սպառնալիք — կելնե, կհառնե ահասաստ, Նաիրյան ոգին, կորովը, ուժը հազարամյա — Նաիրյան աշխարհի... \nՈւ կվառվի նորից անմար խնդությամբ, կժպտա, խնդագին երկիրը հազարամյա — երկիրը Նաիրի…\nԱյսպես էին մտածում այդ բերդի մասին Նաիրյան այդ քաղաքում ապրող իսկական նաիրցիները — և այս Փաստի հանդեպ ի՞նչ կարող էր անել մի, թեկուզ և Եվրոպացի, պ. Դրաստամատյան...\nԲերդից, քարե այդ վիթխարի սնդուկի երկու կողքերից սկսվելով՝ ծուռումուռ, հսկա սապատավոր ուղտերի նման, դեպի վար, դեպի քաղաքն են իջնում քաղաքի երբեմնի պարիսպների հիմիկվա մնացորդները: \nԱռաջ, շատ հնում, քարե ուղտերի անընդհատ ձգվող մի քարավան է եղել, ամրակուռ մի պարիսպ, որ բերդից իջնելով անցնելիս է եղել գետը և ամբողջ քաղաքն իր մեջ առնելով՝ տարիներ շարունակ պաշտպանել է բնակիչներին չարից ու ոսոխից: \nԲայց հիմա քարե այն հսկա ուղտերի սապատներն են միայն — ծուռ, կոշկոճ բլուրների նման — տեղ-տեղ մնացել: \nՄնացել են հիմա այն հին պարիսպների զարմանք հետքերը միայն — մեկն այստեղ ահա, բերդի պատերին կպած, մյուսն այնտեղ, գետեզերքին, մեկն էլ հեռո՜ւ-հեռուն՝ քաղաքից դուրս: \nԱմեն մեկը հիմա մամռապատ մի պատ է կատարյալ, չիմացողը կասի՝ ո՞վ է այս բլուրի քարերը հղկել, ազնվացրել և մամուռով պատել... \nԻսկ մի վիթխարի կտորը այդ առասպելական պարիսպի մինչև օրս էլ մնացել է քաղաքի միջով անցնող գետի ճիշտ մեջտեղը, գետի մեջտեղը մնացած պարիսպի այդ կտորն է ահա, որ կոչվում է հիմա Վարդանի կամուրջ: \nԿարծում են կամուրջ է եղել և համոզված են, որ այդպիսի մի կամուրջ Վարդան զորավարը միայն կարող էր շինել, որովհետև այսօրվա միամիտ նաիրցին այն ամենը, որ մեծ է և զարմանալի, ինչ որ Նաիրյան է ու հաղթական — վերագրում է Վարդան Մամիկոնյանին, վերջին այդ արքայակերպ նաիրցուն, որի մասին այսօր ամեն մի հասարակ նաիրցի այնքանը միայն գիտե, որ բարեկենդանի հինգշաբթի օրը բոլոր Նաիրյան եկեղեցիներում պատարագ է լինում նրա հիշատակին, երգվում է «Լռեց ամպերը», և այդ օրը բոլոր նաիրցիները «տոն» ունեն, այսինքն — անվանակոչություն... \nԲայց այդ չէ իհարկե, պատճառը, որ Վարդանի կամուրջը նաիրցիների աչքին դարձել է խորհրդավոր մի հրաշք ահռելի գեղեցկություն: \nԱսում են — և այդ բոլորը գիտեն — որ գետում խեղդվածները գալիս հավաքվում են կամուրջի տակ գտնվող ահռելի վիհերում. վիհի՜ վրա է կանգնած այդ հսկա քարակույտը — ահա՜ թե ինչ: \nՆրա տակ դատարկ է, բոլորովին դատարկ: \nԵվ այդ դատարկության վրա, որպես Նաիրյան հնամենի զարմանք, ելել է կամուրջը, կախվել է, ծանր ու հաստատ, վիհերի վրա: \nՎարդանի կամուրջը: \n— Եվ այդ անհուն, անհատակ վիհերում, որոնց մեջ ջուրն անգամ վարանում է լցվել — ապրում են ջրային գազաններ. պառավներ, մարդագլուխ գոմեշներ, ջրային հսկա մի օձ, որ կամուրջի «տերն» է, կամուրջի բարի ոգին — և երկու ջրահարս: \nԱհա թե ինչու ոչ մի քաղաքացի չի համարձակվում լողանալ կամուրջի մոտերքը. քանի՛-քանի անգամ եղել են դեպքեր, երբ մի առաքինի, խելոք, բարի նաիրցի գիշեր ժամանակ Վարդանի կամուրջի մոտերքից անցնելիս զգացել է հանկարծ, որ քաշում են իրեն վար, դեպի վիհերը Վարդանի կամուրջի, — կանչում են, հմայում են, ուզում են խեղդեն: \nԵվ քանի՛-քանի անգամ Վարդանանց տոնին սուրբ Գևորգ եկեղեցու քարե ամբիոնից տեր Հուսիկ քահանան զգուշացրել է քաղաքացիներին, որ նման դեպքերում ամեն մի իսկական նաիրցի իսկույն պետք է հիշի Վարդան զորավար քաջին և ամրապնդվի պապերի հավատքով: \nՊիտի մտաբերի այն մեծ նպատակը, որի համար ընկել է նա Ավարայրի դաշտում — և չվարանի: \nԵվ եթե չվարանի՝ կցնդի, քամի կդառնա այն չար զորությունը, որ թշնամու ցանկությամբ կախվել է Վարդանի կամուրջի վրա: \nԵվ Վարդանի կամուրջը կդառնա հավատքի մի խորան՝ բարի մի զորություն: \n— Հարության սյո՜ւն կդառնա Վարդանի կամուրջը հավատացողի համար — ասել է հաճախ տեր Հուսիկ քահանան: \nԲայց միշտ այնպես է պատահում, որ ամենավտանգավոր վայրկյանին թռչում է Վարդանի անունը վարանոտ քաղաքացու ճղճիմ ուղեղից ու մնում է տեղը — դատարկ տարածություն, սարսափելի զարզանդ, որ, ի դեպս ասած, ավելի է բարձրացնում Վարդանի կամուրջի հրաշալի հմայքը քաղաքացիների աչքին: \nԵվ ես չգիտեմ, չեմ կարող պատկերացնել, թե որքա՜ն խղճուկ ու անհետաքրքիր պիտի թվար Նաիրյան այդ քաղաքը նրանում ապրողների աչքին, եթե այդ կամուրջը չլիներ: \nԲայց արի տես, որ այդքան հետաքրքիր ու զարմանալի հնամյա այդ քաղաքում միայն կամուրջը չէ: \nԵվ եթե առաջարկվեր բնակիչներին ձեռք քաշել քաղաքի հրաշալիքներից մեկն ու մեկից, հարց է դեռ՝ չէի՞ն զիջի նրանք Վարդանի կամուրջը — հօգուտ Առաքելոց եկեղեցու: \nՈւզում եմ ասած լինեմ, որ չնայած Վարդանի կամուրջը քաղաքացիների սրտին չափազանց մոտ լինելու հանգամանքին — ուրիշ բան է այդ նույն քաղաքացիների համար Առաքելոց եկեղեցին: \nԱռաքելոց եկեղեցին ամենամեծ ու ամենանվիրական հրաշալիքն է, զարդն է, զարմանքն է այդ հնամյա քաղաքի — և բացի նրանից չկա մի ուրիշ ավելի հմայիչ զարմանք քաղաքացիների համար: \n— Ինչ որ է հոգին մարմնի նկատմամբ, ինչ որ է ուղեղը, աչքը կամ սիրտը՝ մարդու կազմվածքում — նո՜ւյնն է Առաքելոց եկեղեցին Նաիրյան այդ քաղաքում: \n— Ինչ որ է Նոտր Դամը փարիզցիների համար — նույնն է այդ քաղաքի բնակիչների աչքին — Առաքելոց եկեղեցին:\n\nԲերդից դեպի հյուսիս, վարը, բլուրի լանջին, ծվարել է Առաքելոց եկեղեցին, որպես քարից շինած մոխրագույն մի թռչուն: \nԱռաքելոց եկեղեցին թռչունի է նման վերից — բերդից նայելիս, բայց դեմից նայելիս նա թողնում է նստած վարդապետի տպավորություն: \nՔարե ծեր մի վարդապետ է կարծես, նստել է բլուրի լանջին ու մնացել է նստած — դարեր, ու կմնա նստած, քանի դեռ կա աշխարհը և անհուն աշխարհում — երկիրը Նաիրի: \nՎերը, գմբեթի ծայրին, խաչն է պարզ, երկթև Նաիրյան մի խաչ: \nՈւ խաչից սկսվելով՝ ծայրը վեր տնկած կոնաձև հոլի մի նման իջնում է գմբեթը քարե մի ահռելի սնդուկի վրա:\n\n— Ահա՜ Առաքելոց եկեղեցին: \nՀրաշք է, չես հասկանում — այնքան է պարզ: \nԲայց որպեսզի ընթերցողը պարզ, ակնհայտնի կերպով կարողանա պատկերացնել Առաքելոց եկեղեցու հմայիչ պարզությունը — ես կնկարեմ այստեղ, մոտավորապես, նրա արտաքին տեսքը.\n— Ահա՛: \nՀասարակ է, պարզ է՝ Նաիրյան ոգին է կարծես կերպարանք ստացած: \n— Անպաճույճ է, պարզ է — դրսից, բայց հասկացողի համար նա որքա՛ն է անհուն ու բազմահրաշ…\nՃիշտ այնպես, ինչպես պատմել են ինձ, պատմեմ ես էլ քեզ, ընթերցո՛ղ, Առաքելոց եկեղեցու մասին. ուզում ես հավատա, ուզում ես ծիծաղիր: \nԲայց ես մոռացա ասել, թե ինչու է այդ եկեղեցին կոչվում — Առաքելոց եկեղեցի: \n— Եվ հենց այստեղից է ահա, որ սկսվում է այդ եկեղեցու զարմանալին ու հրաշալին:\n\nՔարե այդ եկեղեցու քարաշեն գմբեթի պատերի վրա դրսից քանդակել է նաիրցի վարպետը տասներկու առաքյալների դեմքերը՝ մեկ-մեկ, կողք-կողքի — տասներկու առաքյալ: \nՀասկանո՞ւմ եք՝ քարի մեջ փորել է հրաշալի դեմքեր: \nՆրանք հիմա էլ պարզ նայում են դիտողին գմբեթի հնաբույր, մամռոտ պատերից՝ կարծր, չոր, Նաիրյան լեռնաքարի մեջ փորած հրաշալի դեմքեր: \nԵվ այն էլ կնկատի ուշադիր դիտողը, որ առաքյալներից մեկի բոլոր դիմագծերը փորփրած են անխնամ. քիթը չկա, իսկ աչքերի փոխարեն նայում են վերևից երկու սև ու այլանդակ խոռոչներ: \n— Հուդայի դեմքն է դա, կասի ձեզ իմացողը, — որին նաիրցի քրիստոնյա վարպետը տվել է հրեշի կերպարանք: \nԲայց Հուդայի այդ դեմքը իսկի էլ կարծես քանդակված չլինի եկեղեցու վրա, որովհետև եկեղեցին թեկուզ և պաշտոնապես կոչվում է Տասներկու Առաքելոց, բայց ժողովուրդը համառորեն ասում է՝ Տասնմեկ Առաքելոց — և նա իրավունք ունի. նա չի հաշվում Հուդային. չի՛ ուզում հաշվել: \nՍակայն եթե ժողովուրդը տասներկու առաքյալներին էլ չհաշվեր — էլի Առաքելոց եկեղեցին ոչինչ չէր կորցնի իր դարավոր հմայքից: \nՈրովհետև այլ է նրա կոչումը, և հմայքը — այլ: \nԵվ այն, ինչ որ ես հիմա պիտի քեզ պատմեմ, սիրելի ընթերցող, թող քեզ դատարկ հեքիաթ կամ զրույց չթվա: \nԵթե մի անգամ պատահմամբ այդ քաղաքն ընկնես հարցրո՛ւ Առաքելոց եկեղեցու մասին և քեզ ամեն մի տեղացի նույնը կպատմե, ինչ որ ես պիտի պատմեմ. գուցեև ավելին:\n\nԴեպքը պատահել է այսպես:\n\nԱռաքելոց եկեղեցուց երկու-երեք հարյուր քայլաչափ հեռու, եկեղեցի տանող ճանապարհի վրա հիմա էլ կանգնած կա կիսավեր մի տնակ: \nՊատերը կանգնած են դեռ, բայց կտուրը փուլ է եկել. հողակույտ է հիմա այդ տնակը, անդուռ ավերակ: \nԸնդամենը քսան-քսաներկու տարի առաջ այդ տնակը թե դուռ ուներ և թե լուսամուտներ, և նրա խոնավ, ցածլիկ սենյակներում ապրում էր մի գաղթական նաիրցի՝ հիմա ամենքին անունով հայտնի Մշեցի Թաթոն: \nԱյդ մարդը դժբախտ է եղել. Նաիրյան հեռու մի քաղաքում ջարդի ժամանակ կորցրել է իր ընտանիքը և մերկ, բոբիկ հասել է այդ քաղաքը և բախտի բերումով բնակություն գտել եկեղեցուն մոտիկ այդ խարխուլ տնակում: \nԱպրել է Մշեցի Թաթոն այդ խարխուլ տնակում մի քանի տարի. ոչինչ չի նկատել: \nԵվ ահա մի օր շուկայում հանդիպում է նա իր հայրենակիցներից մեկին. նոր է եկած լինում հեռու հայրենիքից: \nՊատմում է այնտեղի մասին քստմնելի բաներ: \nԵվ պատմությունը նույնն է լինում՝ կոտորած, կոտորած, կոտորած: \n— Բռնաբարված կին, կորած երեխաներ: \nՈւ փախուստ — օտարություն, մուրացկանի վիճակ: \nԼսում է Մշեցի Թաթոն և հիշում է իրը. հիշում է կնոջը, երեխաներին: \nՄտնում են միասին գինետուն և սկսում են խմել — դառն, արնահամ, Նաիրյան օղի: \nԵվ ահա Թաթոն սկսում է պատմել ընկերոջը քաղաքի մասին. դուրս են գալիս օրորվելով. տեսնում են Բերդը, Վարդանի կամուրջը, Առաքելոց եկեղեցին: \nԱսում է ընկերը՝ օրը կգա և նորից կելնե, կհառնե մշուշից — Նաիրյան ոգին: \nՀաղթ, հաստատ, կիջնի թշնամու գլխին — երկաթե վրեժ: \nԱյսպես զրուցելով գալիս են Թաթոյի տնակը. պառկում են քնելու: \nԵվ ահա կեսգիշերին թվում է Թաթոյին՝ մեկը, անուշ ձայնով, կանչում է իրեն: \nՆերքևից, տան ներքնահարկից, կանչում է մեկը, ծանոթ, կանչում է վար: \nԵլնում է վեր և ասում է ընկերոջը՝ արի: \nԵվ նրանք միասին վերցնում են ճրագը՝ իջնում են վար: \nԻջնում են ներքնատուն: \nԽոնավ, գաղջ օդով լցված, զարհուրելի: \nՄի վայրկյան մնում են շվարած. պարզ, լսելի՝ կանչում է տխուր մի ձայն հատակից, ներքևից: \nԱչքերը գետնին են հառում — տեսնում են՝ գետնի մեջ, ծանր, թաղվել է մի ջրաղացքար: \nՄտածում են՝ դուռ է: \nԴնում է Թաթոն ոտքը ջրաղացքարի վրա. շարժվում է: \nԿռանում, բարձրացնում են քարը — բացվում է նրանց առաջ մի մութ ներքնահարկ: \nՄութ, խոնավ՝ փչում է դեմքերին թավ, խոնավ մի քամի: \nՆայում են ճրագով — աստիճաններ: \nՎերցնում են ճրագը և իջնում են վար: \nԱհա վերջանում են աստիճանները, և դեմը խավար մի անցք տանում է — ո՞ւր: \nԳնում են անցքով — գալիս, գալիս — լայնանում է անցքը: \nԵվ ահա նորից — աստիճաններ: \nԵլնում են վեր — և դուրս են գալիս հանկարծ... \nԿանգնած են Առաքելոց եկեղեցում: \nԲեմը, խորանը ահա. վարագույրն ահա — մութ-կապույտ վարագույր՝ վրան ոսկե մի խաչ: \nԱվազանը ահա, որտեղ երեխաներ են «կնքում»... \nՄնում են շվարած: \nՄոտենում են դռներին, ուզում են դուրս ելնել — փակ է: \nԶարհուրած փախչում են ետ: \nՄիևնույն անցքերով քայլում, քայլում են երկար, և ահա նորից — աստիճաններ: \nԵվ հանկարծ, գլխների վերևում, վերը, ներքևում, իրենց շուրջը, չորս կողմը լսում են — խուլ, հեռու ջրերի խշշոց: \nԵլնում են աստիճաններով և դուրս են գալիս... \nՔիչ է մնում հովից ու խոնավությունից ճրագը մարի: \nՈ՞ւր են — չեն հասկանում: \nԶգում են միայն, որ կանգնած են բարձր մի տեղ, ինչ-որ զարհուրելի խոնավության վրա: \nՆերքևում, վարը — գետ է, հեղհեղուկ հոսանք: \nՋրերի խշշոց: \nՈւ հորդ, հեղհեղուկ հոսանքի վրա, վերը — երկինք է. մութ, խոնավ գիշեր: \nԵվ Թաթոն հիշում է հանկարծ՝ կանգնած են ճիշտ այն բլուրանման պարսպի մնացորդի վրա, գետի մեջտեղում: \n— Կամուրջն է. տեղացիք ասում են՝ Վարդանի կամուրջ: \nԱհա ջրերի միջից, վարը, երգում են պառավները. ե՞րգ է, թե ջրերի խշշոց: \nՈւ հորդ, հեղհեղուկ խավարում շողշողում է վարը, ծփում է պսպղուն — օձը, կամուրջի բարի ոգին: \nԵվ ահա խոնավ, խշշացող ջրերի միջից ելնում են ահավոր, բառաչում խռպոտ — ջրային գոմեշները. ահ է, զազրելի զարմանք... \nԱրագ իջնում են վար, փախչում են անցքերով, ու էլի ահա — աստիճաններ: \nՇատ են, ինչքա՛ն են շատ... \nԵլնում են, ելնում են, ելնում են. և ահա — դուրսն են նորից: \nՇուրջը — երկինք է. աստղային մշուշ: \nՎարը — քաղաքն է երևի. առկայծում են դեղին, տարտամ կրակներ: \nՀեռուն, շատ հեռուն, լսվում է խուլ, տխուր — խշշոցը գետի. ոտքերի տակ իրենց — Բերդն է. քարե սնդուկները ծանր շընթըռկել են, քնել են ահավոր: \nԿանգնած են իրենք բերդի ամենաբարձր աշտարակի վրա. փչում է սուր, սարսուռ, սառը մի քամի: \nՈւ մոտիկ-մոտիկ ծածանվում է լաթի մի կտոր. դրոշակն է բերդի: \nՄութ է ափսոս: \nԵթե ցերեկ լիներ՝ կտեսնեին դեղին կտավի վրա — երկգլխանի մի արծիվ՝ ոսկենկար զարզանդ: \nՄութ է, գիշեր է, չի երևում: \nՓչում է կատաղի — հրում է քամին. հիմա կընկնեն: \nԻնչո՞ւ են այստեղ — ի՛նչ են ուզում: \nՍարսափից խելագար՝ աստիճաններով կրկին իջնում են վար, ընկնում են գետնափոր անցքերը. վազում են շնչակտուր: \nԵվ քրտինք կտրած՝ հանկարծ, երևի պատահմամբ — ելնում են իրենց ներքնահարկը նորից. բարձրանում են Թաթոյի սենյակը և քնում են մեռելանման: \nՔնում են դառը, աներազ, ծանր մի քնով, բայց առավոտը զարթնում են կայտառ, ոգևորված: \nՊատմում են բոլորին անցքերի մասին — և բոլորը մնում են ապշած ու շվարած: \nԼինում են մարդիկ, որ այդ պատահական գյուտը համարում են խորհրդավոր նշան, զարթնումի սկզբնավորում: \nՄոտ է — ասելիս են եղել նրանք — վայրկյանը վերածնության: \nԵվ կանչել են նրանք Թաթոյին ու ընկերոջը, խստիվ արգելել են այդ մասին զրուցել ու խոսել: \nԲայց հիմա, այդ նշանավոր անցքից քսան-քսանհինգ տարի հետո, Բերդի, Առաքելոց եկեղեցու և Վարդանի կամուրջի մեջ գտնվող այդ անցքերի և աստիճանների մասին — բոլորը, նույնիսկ երեխաները գիտեն: \n— Բայց այդ մասին, իհարկե, չեն խոսում երբեք. այդ մասին խստիվ արգելված է խոսել: \nԱյն էլ մոռացա ասեմ, որ երբ Թաթոյի և ընկերոջ անուշադիր լինելու շնորհիվ կառավարությունն իմանում է Առաքելոց եկեղեցու գաղտնիքը — խլում է Առաքելոց եկեղեցին նաիրցիների ձեռքից, իսկ Թաթոն ու ընկերն աքսորվում են Սիբիր և փտում են այնտեղի խոնավ զնդաններում: \nԱհա՜ թե ինչ է իրենից ներկայացնում Առաքելոց եկեղեցին... \nԵվ դեռ ես այն էլ մոռացա ասեմ, որ բացի վերոհիշյալ հրաշքներից Նաիրյան արքաներ կան թաղված Առաքելոց եկեղեցում և երբ, եկեղեցին գրավելուց հետո, քանդել են եկեղեցու հատակը — վեմ-քարի ներքևում գտել են անթիվ-անհամար գանձեր ու անգնություններ... էհ, հին ու մութ պատմություն է, ընթերցո՛ղ — ո՞րը թվեմ: \nԳիտուն, խորամանկ, հարուստ ու հպարտ են եղել Նաիրյան արքաները. այդպիսի արքաներ հիմա չկան: \nԳիտուն, խորամանկ, հարուստ ու հպարտ են եղել, բայց, դժբախտաբար, եսական ու անմիաբան, եթե ոչ... ինչո՞ւ պիտի կորչեր արքայությունը նրանց, և ավերակի վերածվեր երկիրը Նաիրի... \nՈ՞ւր են հրաշագործ նաիրցիները հիմա — ո՞ւր է հազարամյա Նաիրին... \nՉկա, ոչինչ չկա հիմա: \nԱնգամ հնուց մնացած այդպիսի զարմանք– հրաշալիքներ ունեցող Նաիրյան այդ քաղաքը, որ առաջ արքայանիստ է եղել, մայր-քաղաք, հնամենի կենտրոն — այդ քաղաքն անգամ դարձել է հիմա, օտարների տիրապետության օրով — գավառական հետամնաց մի որջ, ուր պատժվելու համար մայրաքաղաքներից աքսոր են ուղարկվում զանազան զեղծումների մեջ բռնված ավազակ պաշտոնյաներ...\nՔաղաքի այդ երեք հին հրաշալիքները նկարագրելուց հետո անցնենք հիմա քաղաքի նոր հրաշալիքներին: \nԱյդպիսով մենք կամաց-կամաց կմոտենանք քաղաքի առօրյա կենցաղին և հետզհետե մեր դեմ կելնեն հնամյա այդ քաղաքում այժմ ապրող բոլոր նշանավոր ու աննշան նաիրցիները — քաղաքի հիմիկվա բնակիչները:\n\nԱմենամեծ նորությունը, որ Նաիրյան չէ և նույնիսկ անընտել, անհասկանալի է թվացել սկզբում տեղացիների աչքին — երկաթուղագիծն է՝ ձգված ռուսների տիրապետության օրով՝ քսան տարի առաջ: \nՔաղաքի բնակչության կեսից ավելին դեռ մինչև հիմա էլ հիշում է անմոռանալի այն օրը, երբ անհայտ հեռուներից մինչև այդ քաղաքը ձգված երկաթե գծերի վրայով առաջին անգամ մոտեցել է գնացքը նորակառույց կայարանին: \nԵղել է — խնդուն խրախճանք, զարմանալի զարմանք: \nԵղել են մարդիկ, որ զարմանքից ու հիացմունքից չեն կարողացել խոսել, առնվել է լեզուները զարմանքից ու հիացմունքից: \nՇատերը հիշում են այն հետաքրքիր մանրամասնությունն անգամ, որ գնացքի շոգեկառքը զարդարված է եղել ծառերով ու ծաղիկներով: \nԻսկ շոգեկառքի ճակատին, ճիշտ լապտերի վերևը, ծածանվելիս է եղել կապույտ մի դրոշակ՝ վրան ոսկենկար երկգլխանի մի արծիվ: \nԱյդպիսի՛ ահա շուքով ու ցնծությամբ է մոտեցել գնացքը քաղաքի կայարանին, որտեղ քաղաքի համարյա ամբողջ բնակչությունը հավաքված է եղել — ուրախ, տոնական զգեստներով — գնացքին դիմավորելու: \nԿայարանի առաջ նվազելիս է եղել զինվորական երաժշտախումբը և նրա մոտ կանգնած դիմավորել են գնացքը մի շարք պատկառելի նաիրցիներ և բարձրաստիճան պաշտոնյաներ, գավառապետը, օգնականը, զինվորական ատյանի պետը, Գեներալ Ալոշը, Մազութի Համոյի հայրը՝ Առաքել աղան — ո՞րը հիշես... \nՉնայած, սակայն, նրան, որ այդ զարմանահիշատակ օրվանից քսան-քսաներկու տարի է անցել, չնայած, ասում ենք, այդ երկար ու ձիգ քսան-քսաներկու տարիներին — մինչև օրս էլ կան այդ քաղաքում շատ և շատ պատկառելի ու անպատկառ նաիրցիներ, որոնք, երևակայո՞ւմ եք, ոչ միայն գնացք չեն նստել, այլև նայում են շոգեկառքին, որպես մի զարմանալի հրաշքի: \nՕրինակ, քաղաքում ամենին հայտնի դագաղագործ Մեռելի Ենոքին մինչև օրս էլ զարմանալի է թվում, թե էդ ինչպե՞ս են մարդիկ, անշունչ երկաթների վրայով, անձի– անգոմեշ վագոնների մեջ նստած՝ տեղից-տեղ ճանապարհվում: \nԴեռ մինչև օրս էլ կիրակի օրերը շատ անգամ կարելի է հանդիպել երկու պատկառելի նաիրցիների, որոնք կիրակնօրյա պտույտի ելած (երկաթուղու կայարանը քաղաքային այգուց հետո երկրորդ զբոսավայրն է Նաիրյան այդ քաղաքում) — կանգնել են երկաթուղագծի առաջ և զբաղված են այսպիսի մի զրույցով.\n— Էս տնաքանդը տես մի ինչեր արաց... — ասում է մեկը, ոտքով ծուլորեն խփելով երկաթուղագծին և յուղոտ մի ժպիտ երեսին լսելով երկաթուղագծի ախորժ զնգոցը:\n\n— Էսպես որ նստիս — տեյի ո՞ւր կերթաս...\n— «Ուր որ կուզես», — պատասխանում է մյուսը:\n\n— Մոսկով կերթա՞ս:\n\n«Հըլբըթ կերթաս»:\n\n— Կի՞վ...\n«Կիվ էլ կերթաս...»:\n\nՈւ տիրում է լռություն՝ ակնածանք ու զարմանք: \nԵրկրորդ նորությունը, որ նույնպես Նաիրյան չէ և դեպի որը հատուկ մի ակնածանք են զգում բոլոր քաղաքացիներն անխտիր և որով այնքան հիանում է միշտ ծխական դպրոցի ուսուցիչ պ. Դրաստամատյանը — հինգհարկանի այն հսկա շինությունն է, որ կանգնած է քաղաքի մեջտեղում, որպես ահռելի մի վեհություն, քարե ակնածանք: \nԱյո, քարե մի ակնածանք, որովհետև այդ շենքը, բացի իր վիթխարի լինելը, նշանակալից է և մի ուրիշ, ավելի կարևոր — ամենակարևոր հանգամանքի շնորհիվ. — այդտե՛ղ, այդ միակ շենքումն են կենտրոնացած քաղաքի և նույնիսկ գավառի ամենաազդեցիկ հիմնարկությունները: \nԱյդտեղ են նստում՝ գավառապետը, ոստիկանապետը, — այդտեղ է զորակոչային գավառական ատյանը և այդ շենքում են, վերջապես, գտնվում՝ փոստ-հեռագիրը և պետական գանձարանը: \nԵվ էլի՛ բոլորը չկարողացա թվել: \nՄոռացա ամենակարևոր հիմնարկությունը — այն, առանց որի այդ առասպելական շինությունն իր հմայքի և մանավանդ սարսափելի ակնածանքի կեսից ավելին կկորցներ... \nԲանն այն է, որ այդ հինգհարկանի շենքի առաջին հարկում, միջանցքի ամենածայրը, կարելի է ասել շենքի ամենահետընկած անկյունում կա մի փոքրիկ սենյակ... \nԱստված չանի, ընթերցող, այդ սենյակն ընկնես. որ ընկար — ազատվելիք չկա: \n«Մութ տեղը» — այսպես են անվանում քաղաքացիք այդ սենյակը, թեկուզ սենյակը բոլորովին լույս է երկու պատուհան ունի և երեք էլեկտրական լամպ: \nԻսկի էլ լուսավորություն չունենալը չէ, որ դարձրել է սենյակը այդ խորհրդավոր ակնարկին արժանի, այլ թերևս այն, որ այդտեղ մտնողի աչքերը... մթնում են սարսափից, ահա՛ թե ինչ հատկություն ունի այդ խորհրդավոր սենյակը, սիրելի ընթերցող... \nԵվ մեծ չափով այդ սենյակին պետք է վերագրել այն խորհրդավոր հարգանքը, որ զգում է ամեն մի քաղաքացի այդ շենքի մոտով անցնելիս: \nԵվ նա չէ արդյոք պատճառը, որ այդ հինգհարկանի տունը դարձել է մի ամենակարող կենտրոն, կամ, ավելի լավ է ասել՝ առանցք, որի շուրջն են դառնում քաղաքն ու գավառը — և չեն կարող չդառնալ: \nԱյն միանգամայն ճշմարիտ ակսիոման, որ տիեզերքում ամեն մի կետ կարող է կենտրոն համարվել — ամենայն հեշտությամբ հերքվում է այս դեպքում, ինչպես և բոլոր նման դեպքերում, երբ խոսքը վերաբերում է վարչական և ոչ թե աստղային համակարգություններին: \nԱյդ հինգհարկանի շենքն է, այո, քաղաքի կենտրոնը և միակ կենտրոնը — և նա, այդ քաղաքը, միևնույն ժամանակ ուրիշ ո՛չ մի կենտրոն չի կարող ունենալ: \nԹող որքան կուզե ծխական դպրոցի ուսուցիչ ընկեր Վառոդյանը համոզե օրիորդներին, որ տիեզերքի նկատմամբ կենտրոն կարող է համարվել Բոչկա Նիկոլայի պանդոկը անգամ — թող ինչ ուզում է ընկ. Վառոդյանն ասե — մենք չենք փոխի մեր կարծիքը և հաստատ կպնդենք, որ հինգհարկանի այդ տունն է, այո, միակ կենտրոնը Նաիրյան այդ քաղաքի և ամբողջ գավառի և այնտեղից է, այո, որ ելնում են, էլեկտրական կապույտ կայծերի նման և տարածվում ամեն ուղղությամբ — վճիռներ ու ճակատագրեր: \nԸնկ. Վառոդյանն այդ բանը, իհարկե, մեզանից լավ գիտե, բայց նա օրիորդներին հաճելի, հանդուգն, խիզախ երևալու համար սոփեստություններ է անում: \nԵվ ինչպե՞ս կարող է ընկ. Վառոդյանն այդ չիմանալ, երբ իր կաշվի վրա է զգացել այդ ամենակարող կենտրոնի անմիջական ազդեցությունը: \nՀարկավոր է ասել, որ «կաշվի վրա» դարձվածքը պետք է բառացի հասկանալ, ամենքին լավ հայտնի սրճարանատեր Տելեֆոն Սեթոն — նա, որ սրճարան ունի Լորիս-Մելիքյան կոչվող փողոցի վրա, — երդվում է Հիսուսի անունով, որ բաղնիքում պատահմամբ տեսել է ընկեր Վառոդյանի կռնակի վրա... հետաքրքիր հետքեր: \nՈրտե՞ղ, ասացեք խնդրեմ, եթե ոչ այդ ամենակարող կենտրոնում, կարող էր ընկ. Վառոդյանի կռնակն այդպիսի հետաքրքիր դրոշմներ ստանալ՝ կապո՛ւյտ-կապո՜ւյտ գծեր: \nԻսկ եթե՝ ընկ. Վառոդյանն այդ էլ չի ընդունում և խորհրդավոր կերպով ակնարկում է իր «Ընկերության» անգամ լինելու հանգամանքը... դժվար է այդ դեպքում որևէ հակաճառություն անել ընկ. Վառոդյանին: \nՆույնիսկ երեխաները գիտեն, որ «Ընկերությունը» կենտրոն է, մի ավելի ամենակարող և ահռելի կենտրոն, որ սուլթաններ, շահեր և կայսրեր պիտ տապալե — այդ անգո, ավելի լավ է ասել մաթեմատիկական այդ «Կենտրոնը»... \nԱսում ենք «մաթեմատիկական», որովհետև ընկ. Վառոդյանի ասելով՝ ի նկատի ունենալով այն միանգամայն անհերքելի հանգամանքը, որ հինգհարկանի «Կենտրոնը» կառուցված է վախի, բռնության, արյան ու թյուրիմացության վրա, — «Ընկերության» կենտրոնը քարե՛ է, գրանիտե՝ կառուցված դիտական սոցիալիզմի անհողդողդ հիմունքների վրա: \n— Ուրեմն երկու անգամ երկու հավասար է չորսի պես պարզ պետք է լինի, որ ոչինչ է հինգհարկանի կենտրոնը, իսկ «Ասկերությունը» — փաստ, անողոք ճշմարտություն — մերկ ճշմարտություն: \nԱյսպես է տրամաբանում ընկ. Վառոդյանը, — և նա իրավունք ունի, հարցրեք ամեն մի երեխայի, այո, նույնիսկ երեխայի, և նա անվրեպ կերպով տեղն անգամ ցույց կտա այդ «Գերկենտրոնի», — այո.Վարդանի կամուրջը: \nԱյսինքն ոչ թե կամուրջը բառացի, այլ նրա դիմացը, գետափին շինված մի տնակ, որ կիսաքանդ է հիմա, ավերակ, և որի քանդվելու խորհրդավոր պատմության հետ է կապված ընկեր Վառոդյանի կռնակի պատմությունը...\nԱհա այդ պատմությունը, սիրելի ընթերցող:\n\nՄի օր, այսինքն մի գիշեր, ժամը մոտավորապես երեքին, քաղաքի բոլոր տների պատուհանների ապակիները հանկարծ զրնգում են թափով, և նույն վայրկյանին լսվում է մի ահռեցուցիչ, ահռելի մի պայթյուն: \nՍարսափած քաղաքացիք դուրս են թափվում տներից և սկսում են դեպի դաշտը, դեպի գերեզմանոցը փախչել, կարծում են երկրաշարժ է, ժաժք՝ աստծու պատիժ: \nԲայց այդ լուրը հերքվել է շուտով և տարածվել է մի ուրիշ սարսափելի կարծիք, որ պայթել է Բերդը ամբողջ Բերդը մի րոպեում թռել է երկինք: \nՇատերն էլ այն կարծիքին են եղել, որ պայթել է Առաքելոց եկեղեցին. ամեն ոք գիտե, որ նրա վեմ-քարի ներքևում նաիրցի վարպետները պահած են եղել հազար փութ դինամիտ... \nԻսկ հայտնի պանդոկապետ Բոչկա Նիկոլայը, նա, որ հանրամատչելի դուխան է պահում Լորիս Մելիքյան փողոցի վրա, ասել է իր հարևան Մեռելի Ենոքին, որ, երևի, պատերազմ է սկսվել, բայց իրենք չգիտեն, հասարակ մարդիկ են — ի՞նչ իմանան: \nԲայց շուտով պարզվել է, որ ո՛չ Բերդն է պայթել, ո՛չ Առաքելոց եկեղեցին, և ո՛չ էլ պատերազմ է սկսվել: \n— Երանի այդ լիներ, — ինքն իրեն տղայաբար հերքելով ասում է մինչև օրս ընկ. Վառոդյանը, — բայց, մեր կարծիքով, բարեբախտաբար այդ չի եղել, այլ պայթել է, երևակայո՞ւմ եք... \nՎարդանի կամուրջը, այսինքն ոչ թե ինքը կամուրջը, այլ նրա դիմաց գտնվող այն հողե խրճիթը, որի մասին քիչ վերը խորհրդավոր կերպով հիշատակեցինք: \n— Խրճիթում պայթել է երեք փութ... դինամիտ... ահա՛ թե ինչ... \nԵվ հետևյալ օրն այդ խրճիթի տակից զինվորներն ու ոստիկանները հանել են չորս կիսավառ դիակներ, ավելի ճիշտ՝ դիերի մնացորդներ: \nԵղել են՝ բոլորին ծանոթ Ղարաբաղցի Նիկոլը, ուսուցիչ, — Մշեցի Մարգարը, սրճարանատեր, — Ռուս Աբրահամը, գաղտնի ոստիկանության պաշտոնյա, — և Վարդապետ Կարոն, — նա, որի մասին խոսելիս ընկ. Վառոդյանը միշտ ակնածանքով ասում է ընկեր Կարոն: \n— Ահա՛ թե ինչո՞ւ է Ընկերությունը կենտրոն և նույնիսկ Գերկենտրոն, սիրելի ընթերցող: \nԵվ ի՞նչ նշանակություն կարող է ունենալ, բացի դրականից, այն հանգամանքը, որ հողե այդ խրճիթում պայթած դինամիտի ազդեցությունը կողմնակի կերպով արտահայտվել է ընկ. Վառոդյանի կռնակի վրա, որպես կապույտ գծերի նրբահյուս մի նկար: \nԱյն մյուս, սոխի գլխի չափ անգամ ընկ. Վառոդյանի աչքին նշանակություն չունեցող «Դառնության կենտրոնում» (ինչպես անվանում է ինքը ընկ. Վառոդյանը հինգհարկանի շենքը), — եղել է — հերոսական պայքար, անպարտ ընդվզում — մի կողմից (կարդա՛ ընկ. Վառոդյանի կողմից), — իսկ մյուս կողմից — բռնություն, մղձավանջ, դեղին ստրկություն: \nԻջել է, իջել է, որպես կարմիր ամոթ, «շոմպուր» ընկ. Վառոդյանի կռնակին, — և նա ելել է վեր՝ զտված, կարծրացած, — որպես սրբած դաշույն ելել է դառնության, զազրանքի կենտրոնից, — հառնել է, հաղթական, Նաիրյան ըմբոստ ոգին... \nԱյսպե՛ս է եղել:\n\n\n\n\n\n\nԲայց մի բան դեռ մինչև օրս էլ ընկ. Վառոդյանը չի կարող մոռանալ և իրեն ներել, այն, որ այնտեղ, «Դառնության կենտրոնում», կամ — ինչպես ժողովուրդն է ակնածանքով ասում — «Մութ տեղը», — ինքը, ընկ. Վառոդյանը, ինչպես հեծից առաջ, նույնպես և, մանավանդ, ծեծի ընթացքում, երևակայո՞ւմ եք — զղջացել է երեխայաբար, որ ինքը խառնվել է, միանգամայն պատահական կերպով, այդ հիմար պատմությանը: \nԵվ ի՞նչ է արել վերջ ի վերջո, մի միամիտ երկտող է գրել ընկեր Կարոյին և խնդրել է նրանից «Ամբոխային տրամաբանությունը» — ահա՛ և ամբողջը: \nԵրկտողը գտել են Կարոյի գրպանում, և ինքը պետք է տուժե. ի՞նչ թյուրիմացություն: \n«Հիմար հեղափոխականի անզգուշություն», — մտածել է զայրացած ընկ. Վառոդյանը փորձության վայրկյանին: \n— Եվ նա երկար ժամանակ չի ների իրեն ոչխարային այդ վախը, այդ ամոթաբեր թուլությունը, որ սև բիծ կարող է դնել ամեն մի իսկական հեղափոխականի անկաշառ խղճին: \nՓառք աստծու, որ այդ մասին գոնե ոչ ոք չգիտե. ընկ. Վառոդյանը խոսք է տվել իրեն, որ այդ սև արատը մի օր լվանա իր խղճից մի իսկական հեղափոխական գործով, — բայց մենք արդեն չափազանց երկարացրինք ընկ. Վառոդյանի խղճի պատմությունը, անցնենք քաղաքին:\n\nԲացի հինգհարկանի շենքից — այդ, այսպես թե այնպես — ամենակարող կենտրոնից — քաղաքում կան, այստեղ ու այնտեղ հաստատված, մի շարք ուրիշ, քիչ թե շատ նշանավոր և աննշան կենտրոններ, ինչպիսիք են՝ հիվանդանոցը, քաղաքային ակումբը, տղայոց գիմնազը, իգական գիմնազը, քաղաքային և երկու ծխական դպրոցները. մոռացանք հաշտարար դատավորի ատյանը, բանտը և «հասարակաց տունը», որի համար խորապես խնդրում ենք ներողամիտ լինեք: \nԶորանոցները քաղաքին չեն վերաբերվում, նրանք գտնվում են երկաթուղագծի այն կողմը, գերեզմանատան մոտ, այնպես որ այդ երկու «հիմնարկությունները» թողնում ենք, միանգամայն հասկանալի պատճառով, անուշադիր: \nՔաղաքային հիվանդանոցն էլ, ասենք, համարյա թե քաղաքից դուրս է գտնվում, միհարկանի ցածլիկ մի տնակ է այդ, որ գտնվում է քաղաքի ծայրում, մի ցեխոտ ու նեղլիկ փողոցի անկյունը՝ ինքն էլ ցեխոտ ու խոնավ, ինչպես այդ փողոցը: \nՀիվանդանոցի բժիշկ պ. Սերգե Կասպարիչը քանիցս մտադիր է եղել հիվանդանոցը տեղափոխել քաղաք, բայց, դժբախտաբար, միշտ այնպես է պատահել, որ որևէ կարևոր մի հանգամանք խանգարել է նրան: \n— Կամ ինքն է հիվանդացել, կամ գավառապետի կինը, իսկ վերջին անգամ, երբ թե շենքն էր պատրաստ և թե սկսված էին բանակցություններ ինչպես շենքի տիրոջ, այնպես էլ հինգհարկանի կենտրոնի հետ, — երբ, որտեղից որտեղ, բժշկի համար միանգամայն անսպասելի, իսկ քաղաքացիների համար չափազանց սպասելի կերպով՝ պայթեց բժշկի գլխին աներևակայելի մի դժբախտություն, բժշկի Լեդայի գեղեցկություն ունեցող մանկահասակ կինը ինքնասպանփության գործեց... երևակայո՞ւմ եք՝ իրենց տան... արտաքնոցոմ: \nՄերկ, բոլորովին մերկ, ինչպես ասում են՝ Ադամի (Եվայի) զգեստներով մտել էր արտաքնոցը և ինքնասպանություն էր գործել ոչ թե ատրճանակի, կամ, ինչպես նման դեպքերում ընդունված է, որևէ թույնի օգնությամբ, այլ... շշմեցնող, անհասկանալի մի բան. քանդել էր արտաքնոցի հատակի տախտակը և նետել էր իրեն... հասկանո՞ւմ եք, թե ո՞ւր: \nԱյս զարհուրելի, քստմնելի, այլանդակ, անհասկանալի, համարյա դիվային դժբախտությունից հետո բժիշկը ընդմիշտ ձեռք քաշեց իր մարդասիրական տրամադրություններից և սկսեց ակումբում, որտեղ նա դժբախտությունից առաջ միայն «պրաֆերան» էր խաղում ժամանցի և ջղերի հանգստության համար, — սկսեց դժբախտությունից հետո «բակարա», «մակաո» կամ տեղական «ցխրա» խաղը խաղալ, որով բավականին հանգստացնել կարողացավ իր այնքա՛ն քայքայված ջղերը: \nԵվ երբ այդ դեպքից հետո բժշկի կառապանը, որ լիովին վարձատրվում էր հիվանդանոցի կողմից, սկսեց բժշկին տուն հրավիրող պացիենտներից «կառքի փող» վերցնել — հիսունական կուղեկ — ոչ մի քաղաքացի սիրտ չունեցավ բարկանալու կառապանի վրա: \nԵվ ինչո՞ւ բարկանար, չափազանց էր մեծ բժշկի գլխին պայթած ընտանեկան դժբախտությունը, որից հետո, հարկավոր է ասել, ո՛չ միայն այդ փոփոխությունն էր, որ առաջ եկավ բժշկի գործերում, այլ պատահեց և այն, որ հիվանդանոցում մինչ այդ հասարակ ծառայի պարտականություններ կատարող բիթլիսցի Արշակն ստանձնեց նույն հիվանդանոցի պատասխանատու, կամ, ինչպես ասում են հերթապահ ֆելդշերի պաշտոնը, որով հնարավորություն ստեղծվեց բժշկական օգնություն հասցնելու ամեն դիմողի և ամեն ժամանակ: \n— Մի հանգամանք, որի գոյություն չունենալուց-առաջ շատ և շատ չքավոր հիվանդներ օրերով սպասում էին հիվանդանոցի պատերի տակ ընկած իզուր երազելով օգնություն և կարեկցություն: \nՉիք չարիք առանց բարյաց — ասում է իմաստությունը, և այս դեպքը մի անգամ ևս հաստատեց այդ դարավոր իմաստության անքնին ճշմարտությունը: \nՄանավանդ չպետք է մոռանալ, որ այդ մարդասիրական քայլը անելով (բիթլիսցի Արշակին ֆելդշեր նշանակելով) բժիշկն էապես de jure հաստատեց այն, ինչ de facto վաղուց արդեն գոյություն ուներ և անխանգար կերպով ծավալում էր իր գործունեությունը հիվանդանոցում ու քաղաքում: \nԲանն այն է, որ Բիթլիսցի Արշակը վաղուց հետե զբաղվում էր բժշկական պրակտիկայով և նույնիսկ բավականին հռչակ էր վայելում ոչ միայն քաղաքի հետամնաց թաղերում, այլև մոտակա շատ և շատ գյուղերում, դեպի որոնք հաճախ բժշկական տուրնեներ էր կատարում Բիթլիսցի Արշակը, կամ, ինչպես գյուղացիներն էին նրան հորջորջում՝ «դոխտուր Արշակը»: \nՊարբերաբար ամեն տարի Մեծ պասի երրորդ շաբաթվա երկուշաբթի օրը կարելի էր տեսնել Բիթլիսցի Արշակին գյուղական երկանիվ սայլի վրա նստած դեպի մոտակա գյուղերը տուրնեի գնալիս, որից նա միշտ վերադառնում էր ավագ երեքշաբթի օրը՝ նույն երկանիվ սայլի վրա յուղ, պանիր, ձու և մի քանի սպիտակահեր գառնուկներ բարձած, որոնցից բավականին պատկառելի մասը բժշկի տունն էր ուղարկվում, որպես նրա երախտապարտ ծառայի կողմից խոնարհաբար մատուցած զատկական «ռուշվաթ» (նվիրաբերություն): \nԱյնպես որ բժիշկն իր այդ մարդասիրական քայլն անելու համար ամենայն բարոյական և իրավական իրավունք ունենալուց բացի՝ ի դեպս իր ամենավերջին պաշտոնյային ըստ արժանյաց վարձատրելով հանդերձ ազատեց իր վտիտ ուսերը քաղաքային բժշկի չափազանց ծանր ու պատասխանատու պարտականությունների մի փոքրիկ մասից ուսերի ազատ մնացած մասը տրամադրելով ընտանեկան վերոհիշյալ դժբախտության ահռելի ծանրությանը, որը կրել կարողանալու համար ճիշտ որ հարկավոր էին այդպիսի քիչ թե շատ թեթևացնող միջոցներ: \nԵվ այդ միջոցները գտնելու գործում, ասում են, մեծ բարոյական օգնություն է ցույց տվել բժիշկ Սերգե Կասպարիչին նրա վաղեմի բարեկամ և թղթախաղային պարտնյոր՝ քաղաքի հաշտարար դատավոր պ. Օսեփ Նարիմանովը, նա, որ մոտիկ բարեկամն է մի անգամ արդեն պատմությանս սկզբում հիշված, քաղաքի ամենահարգելի հարուստ Գեներալ Ալոշի, որի ասելով Օսեփ Նարիմանովը ՞հոգի է, իսկական հոգի՞...\nՆրա ատյանը գտնվում է քաղաքի ամենամեծ — Ալեսանդրյան փողոցի վրա: \nՄի թիթեղե ցուցանակ ունի, որի վրա գրված է ռուսերեն՝ «Հաշտարար դատավոր»: \nՕսեփ Նարիմանովը նստում է այդտեղ: \nՆրա ատյանին կից երեքհարկանի շենքը ռեալական դպրոցն է, նրանից երկու տուն այն կողմը — օրիորդաց գիմնազը, իսկ օրիորդաց գիմնազից երեք տուն այն կողմը — այն պալատ-շինությունն է, որ պատկանում է մեզ արդեն բավականին ծանոթ Գեներալ Ալոշին: \nՔաղաքի ամենամեծ հարուստն է Գեներալ Ալոշը, որ թեկուզև գեներալ չէ և ոչ էլ զինվորական, բայց քաղաքում ունեցած իր դիրքի և ազդեցության շնորհիվ ստացել է այդ պատվավոր հորջորջումը: \nԻսկ Գեներալ Ալոշի դիրքի մասին մոտավոր գաղափար տալու համար բավական է ասել, որ նրա բնակարանում է իջևանում նահանգապետը՝ ամեն անգամ այդ քաղաքն այցելելիս ահա՛ թե ով է Գեներալ Ալոշը: \nՀաշտարար դատավոր Օսեփ Նարիմանովը, որ ապրում է Գեներալ Ալոշի պալատ-բնակարանի ներքևի հարկում, սիրում է պատմել ակումբում — նրա, Գեներալ Ալոշի ներկայությամբ, թե ինչպե՞ս նահանգապետը, առաջին անգամ Գեներալ Ալոշի բնակարանը մտնելիս, բարեհաճել է այն կարծիքը հայտնել, որ այդպիսի մի ճաշակավոր բնակարան պատիվ կարող էր բերել... նույնիսկ Պետերբուրգին, այո, անգամ Պետերբուրգին... \nԵվ այս պատմությունն անելիս հաճույքով չըփչըփացնում է շրթունքները հաշտարար դատավոր Օսեփ Նարիմանովը, իսկ ներկա գտնվող Գեներալ Ալոշը հաճույքից թարթում է աչքերն ու նայում է հատակին, համեստությունից ասես ուզում է գետինը մտնի: \n«Հոգի մարդ է այդ Օսեփ Նարիմանովը» — մտածում է նա:\n\nԵվ ճիշտ որ հաշտարար դատավոր Օսեփ Նարիմանովը, ինչպես ռուսներն են ասում, հոգի է, կատարյալ հոգի: \nՉնայած, որ նա ծնվել է Հաշտարխանում, բայց, երևակայո՞ւմ եք, այնպես է ընտելացել Նաիրյան այդ` քաղաքին, որ-ասես այդտեղացի լինի: \nԱհա սա է պատճառը, որ նա շատ գործեր, վեճեր, ընտանեկան կռիվներ, ամուսնական անախորժություններ և նման այլ և այլ փոքրիկ դատեր սիրում է հարթել ո՛չ որպես պաշտոնյա, այլ, այսպես ասած ընտանեբար, կամ, ավելի ճիշտ՝ հայրաբար — որի համար և նա ամենաիրավացի կերպով վայելում է բոլոր քաղաքացիների հարգանքը, իսկ շրջակայքում բնակվող գյուղացիների կողմից այդ հանգամանքն արտահայտվում է, որպես խորին ակնածանքով նվիրաբերած մի քանի տասնյակ ձու, տաս-տասներկու ֆունտ «անքաշ» պանիր, կամ, երբեմն էլ, եթե գործը քննվում է զատկական տոների նախօրյակին՝ մի երկու գառ կամ ուլ: \nՆա չի սիրում գործերը ձգձգել՝ զզվում է պաշտոնական եռուզեռից: \nՕսեփ Նարիմանովն այդպիսի մարդ չէ և չի էլ ուզում լինի: \nԵթե նա հնարավորություն ունենար և մի քիչ էլ ֆիզիկականը ներեր — ամենամեծ ուրախությամբ կթողներ քաղաքն էլ, հաշտարար դատավորի պաշտոնն էլ և որևէ մի գյուղ կտեղափոխվեր՝ երկրագործությամբ զբաղվելու: \nՕսեփ Նարիմանովը շատ է սիրում երկրագործությունը, մանավանդ այդ աստվածային զբաղմունքի կենարար բարիքները և հողային հարցի մասին սիրում է հայտնել բավականին ազատամիտ կարծիքներ: \nՀետաքրքիր անձնավորություն է Օսեփ Նարիմանովը — Օսեփ Նարիմանովին հարկավոր է հասկանալ: \nՀաշտարար դատավորի ատյանին կից շենքը, ինչպես ասացինք, ռեալական դպրոցն է, իսկ երկու տուն այն կողմը — օրիորդաց գիմնազը: \nՀարկավոր է ասել, որ քաղաքի այդ մասը ներկայացնում է իրենից — իսկական մի «կրթական կենտրոն»: \nԵրկու դպրոցի շենքերը պատկանում են մեզ արդեն հայտնի Գեներալ Ալոշին, և ամեն առավոտ, երբ նա հաշտարար դատավոր Օսեփ Նարիմանովի հետ անցնում է դպրոցների առաջից — ռեալական դպրոցի տեսուչ Արամ Անտոնիչ — «Փուքսը» (այսպես են անվանում դպրոցի տեսուչ Արամ Անտոնիչին չարաճճի աշակերտները՝ նրա փորի բավականին պատկառելի մեծության պատճառով) — բացականչում է վերից՝ տեսչանոցի պատուհանից, — Խորի՛ն հարգանքներս Ալոշա Նիկիտիչին. Օսեփ Կարպիչին — նույնպես: \nԴպրոցի աշակերտները շատ անգամ են լսել իրենց խոժոռ տեսչի սիրալիր այս բացականչությունը վերոհիշյալների հասցեին — և թերևս մի քիչ էլ այս է պատճառը, որ նրանք, դպրոցի աշակերտները, մի առանձին հարգանք են տածում դեպի Գեներալ Ալոշը և Օսեփ Նարիմանովը: \nԱսում եմ «մի քիչ» որովհետև հիշյալ պատկառելի քաղաքացիներին հարգելու ուրիշ պատճառներ և միանգամայն արդարացի հիմքեր ևս ունեն ռեալական դպրոցի չափահաս աշակերտները: \nԵրբ, զատկին կամ Ծննդին, դպրոցական երեկույթներ են լինում դպրոցի սրահում — ովքե՞ր են բազմում առաջին կարգի նստարանների վրա, գավառապետի կողքին. — Գեներալ Ալոշը և Օսեփ Նարիմանովը: \nԵվ կամ երբ տոնածառի լուսազարդ ճյուղերից կախված շաքարե թիթեռնիկներն ու գույնզգույն կոնֆետները ստանալուց հետո աշակերտները գնում են տուն և միայն հյուրերն ու ուսուցիչներն են մնում ընթրիքի — ովքե՞ր են բացակայում միշտ՝ ելնում են սեղանի վրայից և քչփչալով շրջում մութ դասարաններում. — տեսչի կին Օլգա Վասիլևնան-Շիկահեր Դդումը (ինչպես անվանում էին նրան աշակերտները) և Օսեփ Նարիմանովը — մեկ, — և հետո՝ Ալյոշա Նիկիտիչը՝ մերթ օրիորդաց գիմնազի վարժուհի Վառյա-հոգյակի հետ թևանցուկ, մերթ էլ՝ թվաբանության ուսուցիչ Բարսեղ Աբգարիչի կնոջ– «ճուտ»-ի իրանը գրկած: \nԱյս ամենն իր սեփական աչքերով տեսել է հինգերորդ դասարանի աշակերտ Վարդանյան Սերգուշը և պատմել է ընկերներին ամենայն մանրամասնությամբ: \nԻսկ նման դեպքերից մի շաբաթ անց սովորաբար ռեալական դպրոցի և օրիորդաց գիմնազի արտաքնոցների պատերին լույս են տեսնում վերոհիշյալ անցքերին վերաբերյալ բավականին հետաքրքիր հանգավոր և անհանգ գրություններ, որոնք շատ շուտով տարածվում և բերանից բերան են անցնում ո՛չ միայն հիշյալ դպրոցների պատերում, այլ այդ պատերից բավականին հեռու գտնվող շատ և շատ ընտանեկան հարկերի ներքո, նույնիսկ Տելեֆոն Սեթոյի սրճարանում: \nԵվ արդյոք նրանք չե՞ն մեղավոր (Գեներալ Ալոշը և Օսեփ Նարիմանովը), որ մինչև օրս էլ «պսակի չարժանացած» ծխական դպրոցի ուսուցչուհի օր. Սաթոն ունի ընդամենը հինգդասյան կրթություն և որպես ոչ միջնակարգավարտ ստանում է պակաս ռոճիկ նրանք են, նրանք են միշտ՝ Գեներալ Ալոշը և Օսեփ Նարիմանովը: \n— Հետաքրքիր քաղաք է Նաիրյան այդ քաղաքը և բազում խորհրդավոր ու հետաքրքիր դեմքեր ու պատմություններ ունի...\nՍակայն վերոհիշյալ պաշտոնական կենտրոններից ավելի հետաքրքիր և ուշագրավ են քաղաքի, եթե կարելի է այսպես արտահայտվել՝ «անպաշտոն» կենտրոնները, թեպետև նրանք, ըստ մեծի մասի, չեն վայելում հանրության կողմից այն խորհրդավոր հարգանքը, որ վիճակվել է պաշտոնական կենտրոններին: \nԲայց ինչո՞վ, ինչո՞վ է պակաս և ինչո՞ւ համար հասարակական հիմնարկություն չպետք է համարվի թեկուզ հենց, օրինակի համար, եկեղեցական մոմավաճառքի խանութը, որտեղից դուրս ելած բոլոր մոմերը կնքված են լինում, այո՜, — իսկական Նաիրյան կնիքով: \nԿրկնում եմ՝ իզուր են միամիտ քաղաքացիք եկեղեցական մոմավաճառքի խանութի վրա աչքի ծայրով նայում. Նա կենտրոն է, և որքան էլ ասածս չափազանցություն թվա — կարևոր կենտրոն: \n— Եկեղեցիներին և ծխական դպրոցներին վերաբերյալ բոլոր խնդիրներն այդտեղ են արծարծվում և սանկցիա ստանում: \nՄոմավաճառքի արտաքինից այդ քոսոտ խանութը, որ այնպես համեստ պահվել է փողոցի ամենախուլ անկյունում — էապես այն նշանակալից դերն է խաղում քաղաքի հասարակական կյանքում, ինչ դեր որ խաղում են քաղաքակրթված երկրներում քաղաքական ակումբները և սալոնները: \nԵվ այդպիսի մի դեր խաղալու համար ամեն հարմարություններ ունի մոմավաճառքի խանութը. — տաք է, քաղաքի կենտրոնում է գտնվում և, որ ամենակարևորն է ազատ է կողմնակի այցելուներից, շաբաթը մի, կամ շատշատ երկու այցելու հազիվ է մտնում այդ խանութը մոմ գնելու նպատակով, այնպես որ ո՛չ մի կողմնակի անձնավորություն չի խանգարում այդտեղ հավաքված վարժապետներին և հոգաբարձուներին: \nԵվ նրանք էլ, լիովին օգտվելով խանութի այդ հարմարություններից՝ հաճախ նարդի, կամ թուղթ են խաղում որևէ ուտելիքի, կամ մի երկու շիշ գինու վրա. ով որ տարվեց — գնի: \nԲայց գիտե՞ք, թե ինչո՞ւ, ի միջի այլոց, մոմավաճառքի խանութը կողմնակի այցելուներ չունի, այդ մասին կարող է տեղեկացնել քաղաքում շատ հայտնի սրճարանատեր Սեթոն, որ ամեն ինչից տեղեկություններ ունենալու շնորհիվ քաղաքացիների կողմից արժանացել է «Տելեֆոն Սեթո» հորջորջման: \nԱյդ հարգելի քաղաքացին պատմում է, որ երբ կոշկակար Սիմոնի երեխան կնքելիս ինքը, որպես կնքահայր, ուզեցել է մտնել մոմավաճառքի խանութը մի զույգ կերոն գնելու — ս. Գևորգ եկեղեցու քահանա տեր Հուսիկ-Խաչագողը զգույշ քաշել է նրա փեշից. մոմավաճառքից կերոն գնելու ոչ մի կարիք չկա, — ասել է տեր Հուսիկ-Խաչագողը Տելեֆոն Սեթոյին, — կարող է եկեղեցուց վերցնել, թե էժան կնստի և թե եկեղեցին կօգտըվի, — ասել է Տելեֆոն Սեթոյին տեր Հուսիկ քահանան: \nԱհա թե ինչու ազգային այդ հիմնարկությունը — եկեղեցական մոմավաճառքի խանութը — այցելուներ չունի:\n\nԲայց որպես մի հսկայական «քաղաքական ակումբ» — և այն էլ ոչ միայն վարժապետների և հոգաբարձուների, այլև ազգային գործերով բոլոր հետաքրքրվողների համար, — որպես այդպիսի ահա մի հասարակական կենտրոն հայտնի է քաղաքում «Լույս» նավթարդյունաբերական ընկերության այդտեղի ներկայացուցչի գրասենյակը, — մի հիմնարկություն, որ ամենայն իրավունքով կարող էր անվանվել «Նաիրյան գործերի կենտրոն»: \nԵվ այդ էլ «Լույս» ընկերության ներկայացուցիչ Համո Ասատուրովի շնորհիվ, այն Համո Ասատուրովի, որին, նավթի հետ գործ ունենալու պատճառով, քաղաքում կարճ անվանում են — «Մազութի Համո»: \nՉնայած այն հանգամանքին, որ «Լույսի» ներկայացուցիչ Համո Ասատուրովը Մազութի Համո է — գավառապետի ամենամոտիկ բարեկամն է և նրա տարիքավոր կնոջ՝ Ագրիպինա Վլադիսլավովնայի միակ մխիթարանքը այդ «տաղտուկ, զզվելի, հիմար քաղաքում» — մյուս կողմից՝ չնայած որ գավառապետն իր հերթին մշտական հյուրն է Համո Համբարձումովիչի հյուրընկալ ընտանիքում՝ մանավանդ երբ տանն է լինում ոչ թե ինքը Մազութի Համոն, կամ նրա կինը՝ Անգինա Բարսեղովնան, այլ նրանց աղջիկը՝ տասնութ տարեկան «Սևաչյա Պրիմադոննան», — չնայած, կրկնում ենք, Մազութի Համոյի ընտանեկան այս բարդ հանգամանքներին — գուցեև շնորհիվ հենց այդ հանգամանքների — Մազութի Համոն է՛ և կմնա միակ կենտրոնական անձնավորությունը Նաիրյան այդ քաղաքի — և ո՛չ մի ազգային, կամ հասարակական խնդիր չի կարող արծարծվել կամ ընթացք ստանալ առանց նրա, Մազութի Համոյի, սանկցիայի: \nՈրովհետև, բացի վերոհիշյալ հանգամանքները, Մազութի Համոն ամենախելացի և գործունյա անձնավորությունն է ամբողջ քաղաքում, դիրքի տեր է, ռոճիկավոր պաշտոնյա է թեկուզ բայց սեփական տուն ունի և մի քիչ էլ հող, — մի խոսքով հարուստ է, խելացի, հասարակական լայն կապեր ունի, և, որ ամենագլխավորն է՝ Մազութի Համոն անդամ է... «Ընկերության» — և այն էլ՝ ազդեցիկ անդամ... \nՉե՞ք հավատում. — բայց ես այդ ամենահաստատ աղբյուրից գիտեմ: \nՀայտնի է և այն, որ նա, Մազութի Համոն, արտասահմանից «Դրոշակ» է ստանում և գաղտնի կերպով տարածում ժողովրդի ստորին խավերում: \nԵվ այս հանգամանքը ոչ միայն ինձ, հասարակ մահկանացուիս է հայտնի, այլև նույնիսկ իրեն — գավառապետին, — և այս է ահա ամենազարմանալին: \nԳավառապետը Համո Համբարձումովիչի հեղափոխական գործունեության վրա մատների արանքից է նայում և, հայտնի չէ թե ինչու, նրա հեղափոխական գործունեությանը համարում է «միամիտ չարաճճիություն»: \nՀամո Համբարձումովիչը կրակ էլ լինի — հոգի է և միանգամայն անվնաս անձնավորություն, — ասում է գավառապետը: \n«Դուր՝ է եկել մարդուն» — մտածում են քաղաքացիք. «Ի՞նչ ասես»: \nԲայց թե իրոք որքա՜ն է դուր եկել գավառապետին Մազութի Համոն — դժվար է մի քիչ պատկերացնել, քանի որ հայտնի է բոլորին, որ Վարդանի կամուրջի դիմացը գտնվող այն հողե խրճիթը պայթելու ժամանակ, երբ գործը պետական քննության հանձնվեց վարժապետ Կարոյի գրպանում գտնվեցին... \nՄազութի Համոյի ձեռքով գրված մի շարք նամակներ... \nԵվ եթե գավառապետը չլիներ և չծածկեր այդ գործը — Համո Համբարձումովիչը հիմա Սիբիրում կլիներ, Մազութի Համոյի ոսկորներն անգամ հիմա փտած կլինեին...\nԲայց արի տես որ՝ չնայած Մազութի Համոյի այդքան մեծ դիրքին ու հռչակին, մի ժամանակ քիչ մնաց, որ նրա գրասենյակը, որպես «Նաիրյան գործերի կենտրոն», իր առաջնությունը զիջեր — երևակայո՞ւմ եք՝ Ալեքսանդրյան կոչված փողոցում գտնվող չնչին մի խանութի, որի ցուցանակի վրա նկարված կային երկու հրացան, երկու փախչող նապաստակներ, մի ձիու պայտ և մի հատ էլ չգիտես — ձիո՞ւ, թե շան գլուխ՝ պայտի մեջ մտցրած: \nԱյսպիսի մի նշանավոր ցուցանակ ուներ այդ խանութը և ցուցանակի վրա, վերոհիշյալ նկարների մեջտեղը, գրված էր ռուսերեն` Магазин «Охота» Ншан Маранкозян. Այս նշանավոր ցուցանակը կպցրած էր խանութի ճակատին, սակայն խանութի լայն վիտրինի աջ և ձախ կողմը կպցրած կային երկու ուրիշ ցուցանակներ, որոնց վրա թեկուզ նկարներ չկային, բայց գրությունը հայերեն էր. «Ծախում եմ որսորդական զանազան» — գրված էր մեկի, և «Ապրանքներ Նշան Մառանկոզյան» — մյուսի վրա: \nՈրսորդական ապրանքներ վաճառող Մառանկոզ Նշանի այս չնչին խանութն էր ահա,որ մի ժամանակ մրցել էր ուզում Մազութի Համոյի գրասենյակի հետ և կամենում էր դառնալ... \nՆաիրյան գործերի կենտրոն. -ծիծաղելի է, չէ՞: \nԲայց Մառանկոզ նշանի այդ անխոհեմ վարմունքը, ինչպես և կարելի էր ենթադրել, վերջացավ կատարյալ անհաջողությամբ, և գործի նման վախճանը Մառանկոզ Նշանի համար ունեցավ բավականին ողբերգական նշանակություն... \nԳործիչ ընկերների մշտական ելումուտը և գործնական հավաքույթներն ի վերջո հիմնովին քայքայեցին Մառանկոզ նշանի տնտեսական-ֆինանսականը, որովհետև հո չէ՞ր կարելի հավաքել մարդկանց և դատարկ զրույցներով կերակրել, հարկավոր էր և որոշ հյուրասիրություն, ինչպես այդ ընդունված է բոլոր քաղաքակիրթ երկրների քաղաքական ակումբներում. մի բաժակ թեյ, մի երկու ֆունտ խաղող, մի թաս արաղ կամ գինի, իսկ երբեմն էլ, փոփոխության համար — մի երկու ռյումկա կոնյակ: \nՄի ամիս միայն Մառանկոզ Նշանի տնտեսականը կարողացավ դիմանալ գործիչ-ընկերների բարձրապատիվ գրոհին. մի ամիս միայն նրա խղճուկ խանութը կարողացավ «Նաիրյան գործերի կենտրոն» հանդիսանալու բարձր պատվին արժանանալ: \nՄի ամիս հետո, ցավոք իր սրտի և ի մեծ հաճույք Մազութի Համոյի — Մառանկոզ Նշանն ստիպված եղավ ծախել իր խանութը, թեկուզ բան էլ չէր մնացել, ինչպես ասում են, ծախելու, — և գնաց Պուլկարիա` ամբողջովին հեղափոխական գործին նվիրվելու: \nԵվ հիմա նրա խանութը, թեկուզ ցուցանակները դեռ մնացել են անփոփոխ, միայն հիասթափություն կարող է առաջացնել, եթե մեկը՝ ցուցանակներին նայելով, ներս մտնի որսորդական պիտույքներ գնելու: \nՆերս մտնողը հիմա այդ նշանավոր խանութում կտեսնի — նախ՝ խանութի մի պատից մյուսը ձգվող փայտե մի նեղ դազգահ, որ խանութը բաժանում է երկու անհավասար մասի, իսկ դազգահի այն կողմը` դեմը, կողք-կողքի շարված` թիթեղե մի չինացի, ձեռքին կլոր մի վահան, — ավստրիական, նույնպես թիթեղե, կանաչագույն մի զինվոր, նույնպես վահանը ձեռքին, — ֆեսավոր մի ասկյար, նա՛ էլ թիթեղե ու վահանավոր, — և մի շարք ուրիշ նման արարածներ — բոլորը թիթեղե, բոլորը վահանավոր: \nԻսկ խանութի առաստաղից այդ թիթեղե արարածների գլխին բարակ թելերով կախված գույնզգույն ձվերն ու լուցկիները, խորքում դիմացի պատին հենած կարտոնե դեկորացիան, որ իբր թե անտառ է ներկայացնում, դազգահի վրա դրված հսկա գրամաֆոնը և բախտախաղի կլոր սեղանը` վրան էժանագին սապոններ, աղամաններ և մի քանի հատ թղթադրամներ շարած — այս բոլոր հեքիաթային երևույթները հասկանալու համար հարկավոր է գիտենալ, որ Նշան Մառանկոզյանի այնքան նշանավոր, պատմական անցյալ ունեցող հեղափոխական խանութում հիմա մեզ արդեն հայտնի Բիթլիսցի Արշակի եղբայրը՝ Ամերիկայից վերադարձած Բիթլիսցի Մանուկը, հիմնել է «Տիր» կոչված հիմնարկությունը, որ վերջին նորությունն է, նաիրյան այդ քաղաքի վերջին ամերիկական նորությունը, ուր կիրակի օրերը շատ պատկառելի քաղաքացիներ զբաղվում են հոգեշահ բախտախաղով, իսկ գիշերները ծխական դպրոցի ուսուցիչներից մի քանիսը, կոշկակար Սիմոնը, Մեռելի Ենոքը, Տելեֆոն Սեթոն և ռեալական դպրոցի բարձր դասարանի աշակերտներից շատերը հավաքվում են գաղտնի թղթախաղի:\n\nՀիմա ամեն անգամ այդ խանութի մոտից անցնելիս Համո Համբարձումովիչի — Մազութի Համոյի սիրտը լցվում է մարդասիրական տխուր զգացմունքով. նա հիշում է Մառանկոզ Նշանին և խղճում է մարդկանց: \nԵվ այդ խեղճ, անճարակ, գռեհիկ վանեցին ուզում էր իր՝ Համո Համբարձումովիչի հետ, մրցության ելնել... \nՈ՞վ էր նա և ո՞վ է ինքը, «Լույսի» ներկայացուցիչ Մազութի Համոն... \nԱյս համեմատությունն անելիս Համո Համբարձումովիչը հիշում է միշտ, ինքն էլ չգիտե ինչու, գավառապետի կնոջը — Ագրիպպինա Վլադիսլավովնային և նրա սիրտը հալչում է մի անուշ ջերմությունից, ինչպես թեյի մեջ գցած ռաֆինադ — շաքար: \n«Դժվար է Մազութի Համոյի հետ մրցել, շատ է դժվար» — մտածում է նա:\n\nԵվ ճիշտ որ՝ ինչո՞ւ, մրցել: \nԻնքը ամենամոտիկ բարեկամն է — գավառապետի, բժշկի, Օսեփ Նարիմանովի, Գեներալ Ալոշի և այլն, և այլն, և այլն — քաղաքի բոլոր ազդեցիկ և դիրքի տեր մարդկանց: \nՎերջապես ինքը — այո– նախագահն է տեղական «Կոմիտեի», և նույնիսկ երևակայո՞ւմ եք — «Կենտրոնական Կոմիտեի», թեկուզ այս մասին գավառապետը չգիտե և չի էլ ենթադրում... \nԳիտենա էլ — ի՞նչ պիտի անե. դժվար է, դժվար է Համո Համբարձումովիչի հետ մրցելը` խելացի մարդ է գավառապետը, նա հո չի կարող այդ բանը չհասկանալ... \nԻսկ այն, որ նա ներկայացուցիչն է «Լույս» նավթարդյունաբերական ընկերության. նավթը հո «որսորդական ապրանք» չէ, որ իսկույն սպառվի. քանի դեռ ապրում է ինքը և կանգուն է Բաքուն, Համո Համբարձումովիչի գրասենյակը կա և կմնա իսկական «Նաիրյան գործերի կենտրոն» և ո՞վ գիտե նրա, Համո Համբարձումովիչի գրասենյակից չէ, որ պիտի ելնե խանդավառ առաջին «ողջույնը ազատ նաիրցիներին» — երբ ցրվի մի օր մուժը, մշուշը դարավոր Նաիրիի դեմքից և զվարթ ու խնդուն, որպես ինքնակալ մի արքա — ժողովուրդ, ելնե դարերի փոշուց ազա՛տ Նաիրին...\nԱյսպիսի մտքեր է ահա ունենում ամեն անգամ Նշան Մառանկոզյանի նախկին խանութի առաջից անցնելիս Համո Համբարձումովիչը — Մազութի Համոն:\n\nԲայց բավական է, կարծեմ, որքան խոսեցինք Նաիրյան քաղաքի զանազան նշանավոր և աննշան կենտրոնների մասին. եթե այդ քաղաքի բոլոր քիչ թե շատ աչքի ընկնող կենտրոնների մասին խոսելու լինեինք` նախ երբեք չէինք վերջացնի, և, երկրորդ՝ ընկեր Սուրեն Վառոդյանի նման դեմ կառնեինք այն թյուրիմաց հարցին, թե ինչո՞ւ, վերջապես, կենտրոն չի՛ կարող համարվել թեկուզ Եգոռ Արզումանովի գինետունը, կամ Տելեֆոն Սեթոյի հայտնի սրճարանը, որ ունի հայերեն գրված այսպիսի մի ցուցանակ.\n ՂԱՀՎԵ, ՉԱՅ, ՃԱՇԱՐԱՆ\n ՍԵԹՐԱԿ ՖԱԼԻԱՆ\nԹողնենք, ուրեմն, բոլոր այդ կենտրոնները և անցնենք քաղաքի առօրյա կենցաղին:\n\nԻնչպես ամեն տեղ աշխարհիս երեսին, այնպես էլ նաիրյան այդ փոքրիկ քաղաքում — կանուխ, մութլուսուն ելնում է նաիրցի խանութպանը, ոմն Կարապետյան կամ Մարտիրոսյան, — իր տնից և գնում է գործի: \nՔաղաքի առևտրական մասը Լորիս — Մելիքյան կոչված փողոցն է, ուր երկու շարք, կողք-կողքի ձգված են ցածլիկ, միհարկանի խանութները` երկար-երկար — մինչև կայարան: \nՔաղաքի ամենաբանուկ փողոցն է այդ և որպես այդպիսին` ամենափոշոտն ու ամենացեխոտը: \nԵթե անձրևային է լինում եղանակը` փողոցի մի մայթից մյուսն անցնելու համար Հարկավոր է ձեռք քաշել կրկնակոշիկից կամ կոշիկից, եթե մեծ է այն ոտքիդ, անպայման ցեխում կմնա: \n— Այդ փոշոտ, ցեխոտ, նեղլիկ փողոցում են կենտրոնացած քաղաքի առևտրական հիմնարկությունները և ուրիշ ոչ մի տեղ, եթե, իհարկե, չհաշվենք թաղերում գտնվող այն մի երկու տուն-խանութները, որոնցում առևտուրը տեղի է ունենում նահապետական ձևով` ապրանքների փոխանակությամբ: \nՄի ձուն — մի ասեղ` ահա այդ խանութների առևտուրը:\n\nԻնչպես ասացինք` առավոտ կանուխ, համարյա մութլուսուն, ելնում է նաիրցի խանութպանը տնից և գնում է գործի: \nՆա — ահա — անցնում է առավոտվա մշուշի միջով, ելնում է մշուշից` միջահասակ, ծուռ, աջ ուսը միշտ մի քիչ բարձր ձախից. մոխիրե ուրվական: \nԼուրջ է` դեմքը թուխս նստած հավի է նման, հոգսեր, հոգսեր, հոգսեր — աշխարքի հանելուկ: \nԵլնում են, ելնում են տներից ու քայլում են դանդաղ, անշտապ, ու բացվում են խանութներն իրար ետևից, հացագործ, մանրավաճառ, կոշկակար. կողքին` մրգեղենի խանութ, կողքին՝ կտորեղեն, խալիներ, բրինձ: \nՀամարյա ոչ մի խանութ չկա, որ մի գործով զբաղվի. հացթուխի խանութում միևնույն ժամանակ նավթ էլ է ծախվում՝ Մազութի Համոյից մի փութ նավթ է գնել և գրվանքաներով ծախում է ուզողին: \nԿտորեղեն ծախողը — հակերով բրինձ է վաճառում, կամ շաքար, կամ լուցկի: \nԽանութը կոշկակարի է, բայց խանութի անկյունում դրված է մի սեղան, որի դեմը կանգնած եկվոր մի նաիրցի վարսավիրությամբ է զբաղվում: \nԿամ մտնում ես ներս — վարսավիր է, բայց պատուհանի առաջ, անկյունում, ակնոցավոր մի մարդ սեղանի դեմը նստած` ժամացույցներ է տնտղում, ժամագործ է:\n\nԿամ այստեղ, նպարավաճառի կողքին, աղյուսե բավականին ընդարձակ մի խանութ է ահա. մեծ, ապակեպատ դռներով, նույնիսկ վիտրին ունի, ուր շարված են` տղամարդու և կանացի պատրաստի կոստյումներ, սանրեր, մկրատներ, արտասահմանյան օծանելիքներ: \nԻսկ ցուցանա՞կը. Փարիզից է բերված. — սև ֆոնի վրա ոսկեզօծ տառերով գրված է ֆրանսերեն՝ «A bon marche»: \nՏերը՝ երեսունն անց սափրված Եվրոպացի է՝ պենսնեն Նաիրյան քթին, անբեղ– անմորուք. դերասան է ասես, որ զբաղվում է առևտրով: \nՆրան անվանում են քաղաքում — պ. Աբոմարշ:\n\nԱբոմարշի հարևանը սափրիչ է. չէ. Եվրոպական վարսավիր, ինչպես հայտարարված է նրա ցուցանակի վրա: \nԱնունն է պ. Վասիլ: \nՄիջահասակ է, լայնաթիկունք. չիլ այտեր ունի, դեղին մորուք: \nՍիրում է ածիլելիս շրթունքներն այնքան մոտեցնել սափրվողի դեմքին, որ նրա մասին քաղաքում պատմում են զանազան առասպելներ:\n\nՆրա հարևանը — կոշկակար է, հայտնի է քաղաքում, որպես սքանչելի «կինտաուրի» պարող: \nԲարեկենդանի հինգշաբթի երեկոները, երբ քաղաքի ակումբում, որ մի փոքր բեմանման հարմարություն ունի, որևէ եկվոր մի դերասան տեղական սիրողների հետ խաղում է «Վարդանանց պատերազմը» — բոլորը գնում են ակումբ ո՛չ այնքան «Վարդանանց պատերազմը», որքան կոշկակար Սիմոնի «կինտաուրին» տեսնելու: \nԲոլորը սիրում են նրան, բացի վարսավիր Վասիլից, որ չարախնդաբար անվանում է նրան կամ «Կինտաուրի Սիմոն», որ դեռ էլի ոչինչ, — և կամ... «Կլուբի մեյմուն». — կատարյալ խայտառակություն:\n\nԲայց ամենից հետաքրքիրը կոշկակարի հարևանն է՝ պարսկաստանցի մի վաճառական, որ զբաղվում է գորգի, քիշմիշի, մորթեղենի և շաքարի առևտրով: \nԵթե խանութը մտնեք՝ կտեսնեք. — գորգեր, գորգեր, գորգեր՝ հին, փոշոտ, զանազան: \nԱղվեսի, սանսարի, վագրի ու արջի մորթիներ: \nՊարկերով իրար վրա դարսած շաքար: \nԱրկղերով քիշմիշ: \nՄեծ խանութ է. Պարսկաստանի և Եվրոպայի հետ առևտրական կապեր ունի:\n\nՀարևան խանութը — մեզ արդեն բավականին ծանոթ Ղահվեճի Սեթոյի խանութն է, ուր նա չոր սուրճ է ծախում: \nԻնչպես այս խանութը, այնպես էլ իրեն՝ ղահվեճի Սեթոյին չպետք է շփոթել Տելեֆոն Սեթոյի և նրա այն հայտնի սրճարանի հետ, որը գտնվում է մի քանի խանութ այն կողմը, և որի ցուցանակի վրա, ինչպես ասված է արդեն, գրված է` «Չայ, Ղահվե, ճաշարան, Սեթրակ Ֆալիան»: \nՉնայած որ երկուսի էլ անունը Սեթո է և երկուսն էլ գործ ունեն սուրճի հետ, սակայն մեկը չոր սուրճ ծախող է, իսկ մյուսը — սրճարանատեր: \nԲացի այս, — չհաշված այս երկու արգո նաիրցիների Հիշյալ զուտ-պրոֆեսիոնալ տարբերությունը՝ նրանց մեջ կա և, եթե կարելի է այսպես ասել, անձնական տարբերություն. — ղահվեճի Սեթոն միջահասակ է, գիրուկ, անբեղ-անմորուք, թորշոմած դեմք ունի, ներքինու կերպարանք. — այնինչ Տելեֆոն Սեթոն չոր է, բարձրահասակ, գլուխը ֆեսի է նման, չոր բեղեր ունի, ցանցառ մորուք, այծի կերպարանք: \nԵվ, վերջապես, տարբեր է այս երկուսի, այսպես ասած՝ հասարակական դիրքը. — ղահվեճի Սեթոյի խանութը — աննշան, մի որջ է, մի ողորմելի անկյուն, ուր մկները միայն կարող են հավաքվել, եթե միայն նրանք, այսինքն մկները, ընդհանրապես կարող են հետաքրքրվել չոր սուրճով, — այնինչ Տելեֆոն Սեթոյի սրճարան-ճաշարանը, թեկուզ և «ճաշարան» բառը զուր տեղն է տեղ գրավել նրա ցուցանակի վրա, քանի որ այդտեղ ոչինչ էլ չի տրվում, բացի սուրճից ու թեյից, — բայց, չնայած դրան, այդ սրճարանը նույնն է քաղաքի ցածր խավերի համար, ինչ որ է վերին խավերի համար Մազութի Համոյի գրասենյակը. — քաղաքական ակումբ է, կատարյալ ակումբ:\n\nՀաջորդ խանութը... \nԱյդտեղ Հաջի էֆենդի Մանուկոֆը Մյուֆակտոսա է ծախում, այսինքն՝ Սամարղանդի փուշիներ, զանազան կերպասեղեն (չիթ, յազմա, չլվարի), «բրոցկի» շաքար, «լապշինի» լուցկի: \nՄիևնույն ժամանակ սարաֆության էլ է անում, անգլերեն գիտե, և որպես միակը քաղաքում՝ վայելում է քաղաքացիների առանձին հարգանքը: \nԿատաղի հայասեր է Հաջի Օնիկ Մանուկոֆ էֆենդին, ինչպես իրեն սիրում է հորջորջել հենց ինքը այդ հայտնի հայասերը:\n\nԽանութները շատ են, բոլորը հո չի՞ կարելի թվել. մենք պատահմամբ մի քանիսի մասին միայն երկու խոսք ասացինք: \nՄնացածների մասին թող նրանց ցուցանակներն ասեն ճիշտ այն հերթով, ինչ հերթով որ շարված են նրանք Լորիս Մելիքյան փողոցի մի ծայրից մյուս ծայրը՝ մինչև կայարան:\n\n\n\n\n\n\n«Մանրուքի խանութ. Պողոս Կոլոպոտյան» — «Գինի, արաղ, կոնյակ. Համբարձումով Նիկոլայ» (սա իր բավականին ընդարձակ փորի պատճառով քաղաքում կոչվում է Բոչկա Նիկոլայ) — «Դագաղագործ, ընդունում եմ պատվերներ. Ենոք Կարապետյան» (սա հենց ինքն է՝ Մեռելի Ենոքը) — «Ճաշարան «Եվրոպա». Եգոռ Արզումանով» — և էլի մանրավաճառ, կոշկակար, մանրավաճառ, վարսավիր, մանրավաճառ, մանրավաճառ և հանկարծ — «Դեղատուն Ժգենտի» — ու էլի՝ մանրավաճառ, ու էլի՝ մանրմունր խանութներ — մինչև կայարան:\n\nԿանուխ, մութլուսուն, բացվում են խանութներն իրար ետևից — ու ծույլ, դանդաղ, միապաղաղ սկսվում է քաղաքի գործնական եռուզեռը գործնական առօրյան:\n\nՍովորաբար առավոտվա այդ վաղ պահերին մայթերը բավականին դատարկ են լինում, այնինչ փողոցի մեջտեղով, խառն ու բազմերանգ, հոսում են բավականին ստվար բազմություններ: \nԱնցնում են փողոցի մեջտեղով՝ սայլեր, ոչխարի և տնային այլ անասունների բազմագլուխ նախիրներ, մշակներ, որ մեծ խմբերով գնում են քաղաքից դուրս երկաթուղագծի վրա աշխատելու, գյուղացիներ, որ գյուղական այլ և այլ բարիքներ են բերում քաղաքում վաճառելու: \nՍայլերի, նախիրների և գյուղացիների այդ խուռներամ հոսանքը հոսում է Լորիս Մելիքյան փողոցի մեջտեղով դեպի մեյդանը, այսինքն շուկան, որ գտնվում է փողոցի և կայարանի մեջտեղն ընկնող այն դաշտանման տեղում, որ տեղացիների լեզվով կոչվում է «գյոլ», կամ «լիճ», որովհետև գարնան սկզբին այդտեղ է հավաքվում բլուրներից հոսող ջուրը, որը և մնում է այդտեղ լճացած, մինչև որ չորանա: \nԱնցնում են, անցնում են. առավոտները հաճախ մշուշ է լինում, — ու մշուշի միջից դանդաղ առաջացող, կարծես մշուշից ելնող սայլերից, նախիրներից ու գյուղացիներից կազմված հորդածոփ այդ հոսանքը արժանանում է իրենց խանութների առաջ նստած կամ կանգնած, գնորդի սպասող խանութպանների զանազան նկատողություններին: \nՊետք է ասել, որ առավոտվա այդ կանուխ պահերին, երբ գյուղերից եկած հոսանքը դեպի մեյդան է շտապում, փողոցի երկու կողմը շարված խանութները շատ չնչին ուշադրության են արժանանում դեպի մեյդան շտապող գյուղացիների կողմից, վերջը, կեսօրից հետո, երբ իր բարիքը ծախած գյուղացին ետ դեպի գյուղ է շտապում նույն Լորիս Մելիքյան փողոցով — այս անգամ ոչ թե մեջտեղով, ինչպես այդ վայել է սայլերին ու նախիրներին, այս մայթերի վրայով,— այդ ժամանակ միայն եռում, կատաղի ճակատամարտի տեսք է ստանում մանրուքի խանութների առևտուրը: \nԻսկ մինչ այդ, մանավանդ առավոտյան այդ վաղ պահերին, երբ նոր է սկսվում գյուղացիների հոսանքը դեպի մեյդան, — նաիրցի խանութպանները խաղաղ նստած են լինում իրենց խանութների առաջ և փողոցի մեջտեղով դանդաղ առաջացող եռուզեռին նայելով հաղորդում են իրար իրենց պատահական մտքերն ու տպավորությունները: \nՕրինակ, — «Ան օչխարը, նայե՛. մեկ փութ դմակ կախված է ետևեն» — ասում է Հաջի Օնիկ էֆենդի Մանուկոֆը ղահվեճի Սեթոյին: \n« — Ես յաղլու մը կլլած եմ առտուս-տեղի-անտեղի պատասխանում է ղահվեճին, ինչպես երևում է, բոլորովին տարբեր տրամադրություններով տարված: \nԵվ Հաջի Օնիկ էֆենդին, միանգամայն բավարարված այդպիսի մի պատասխանով, լռում է խորհրդավոր և շարունակում է նայել փողոցով անցնող սպիտակ ոչխարների ծանր դմակներին: \nՂահվեճին, որ ընդհանրապես սիրում է խոսակցությունը, ուզում է զրույց սկսել քաղաքի նորությունների մասին, բայց Հաջին, նկատե՛լով փողոցի ծայրից առաջացող իր երեխային, որ ամեն առավոտ իր համար հաց ու պանիր է բերում տնից (շաքար խանութում կա) — մտնում է իր խանութը թեյելու: \nՂահվեճին, մենակ մնալով, մտածում է ինքն էլ մտնի իր խանութը թեյելու, բայց այդ պահուն կոշկակար Սիմոնը դուրս է ելնում խանութից և ձեռքը մեկնելով նրան՝ «Բարի լույս, պ. Սեդրակ» — ասում է քաղաքավարի: \n« — Գիշերս լա՞վ ես քնե» — հարցնում է կոշկակար Սիմոնը Ղահվեճի Սեթոյին: \nՇատ քաղաքավարի երիտասարդ է կոշկակար Սիմոնը և միակն է քաղաքում, որ «պ. Սեդրակ» է անվանում ղահվեճի Սեթոյին: \nՈւստի և այս վերջին հանգամանքից չափազանց զգացված «Աղեկ եմ» — պատասխանում է, ժպտալով, ղահվեճի Սեթոն. « — առավոտ յաղլու մը կլած եմ, ըստ սովորության»: \n— «Անուշներ» — կտրուկ կտրում է Սիմոնը և նորից մտնում է խանութը՝ թողնելով անուշ հիացմունքի մեջ ղահվեճի Սեթոյին: \n«Ի՞նչ կըսեր էլի Կլուբի մեյմունը» — յուղոտ ժպիտը դեմքին, դանդաղ մոտենալով, հարցնում է վարսավիր Վասիլը: \n« — Գործ չկա՞ — պատասխանում է հորանջելով ղահվեճի Սեթոն, և երկուսը միասին, տխուր-տխուր աչքերով, սկսում են նայել փողոցի մեջտեղով անցնող անասուններին ու գյուղացիներին: \n«Ես չեմ հասկնար, թե դուն ինչո՞ւ չես հարգեր սապռոժնիկ Սիմոնը» — ասում է ղահվեճին. « — ես անոր ոտքերը ունենայի նե — հիմա սանկ թխլիկ կնիկ մը տունս նստած կլլար. սատանայի պես կպարե շանորդին...»: \n«Չի ըսե՝ մեյմունի պես, կըսե սատանայի» — լինում է վարսավիրի կտրուկ պատասխանը: \nՂահվեճին վիրավորվում է իր մեջ, բայց վախենում է վարսավիրի հեգնող լեզվից և ոչ մի բառով կամ ակնարկով չի արտահայտում իր դժգոհությունը. «Ինչ կըհասկնա այդ աղտոտ ուշազբաղը» — հայհոյում է մտքում վիրավորված ղահվեճին և մի վախլուկ ժպիտ սահեցնելով դեմքին՝ մտնում է խանութը: \nԵվ այս պատմությունը կրկընվում է ամեն օր համարյա, ամեն առավոտ: \n«Վատ, չարախոս լեզու ունի աշաղբազ պերպերը» — մտածում է, խանութի մի անկյունը նստած, ղահվեճի Սեթոն:\n\nԱրևը կամաց-կամաց սկսում է բարձրանալ, և ահա մյուս, ոչ խանութպան, քաղաքացիները ևս ելնում են տներից և մայթերի վրայով գնում են՝ մի մասը «պրովիզ» գնելու, մի մասը — գործի: \nՊաշտոնյաները շտապում են պաշտոնատեղի, պ. Մարուքեն շտապում է դպրոց: \nԽանութներում գործը հետզհետե սկսում է եռալ, և գուցե միայն դագաղագործը և «Եվրոպա» ճաշարանի տնօրեն Եգոռ Արզումանովն են հիմա, անգործ նստած իրենց խանութների առաջ, ձանձրույթից հորանջում: \nՍակայն նրանք էլ կամաց կամաց սկըսում են զբաղվել, դագաղագործը ձանձրույթից ձանձրացած՝ սկսում է թղթե արծաթազօծ հրեշտակներ կպցնել դագաղների վրա, իսկ դուքանչի Եգոռը մի բավականին մաքուր սրբիչ վերցնելով սկսում է ճաշարանի սեղանները սրբել: \nՍրբում, սրբում է դուքանչի Եգոռը և շվվացնելով «Վասադուլի» ռուսական երգը, մտածում է, որ հարկավոր է մի մեծ քաղաք տեղափոխվել — Ռաստով կամ Կատինդար — և այնտեղ կարգին «ստալավո» պահել: \nԵվ հանկարծ, ինքն էլ չգիտե ինչու, հիշում է, որ ղահվեճի Սեթոն մի անգամ բարեկենդանին մի ֆունտ լվացքի սապոն միանգամից կերավ՝ տասը ռուբլի գրազի համար: \nԹյո՛ւ քու գալած Ճամփեն...» — զզվանքով հայհոյում է Եգոռ Արզումանովը և սրբիչը մի կողմ նետելով՝ ելնում է փողոց:\n\nԱյդ նույն վայրկյանին պ. Մարուքեն մտնում է վարսավիր Վասիլի վարսավիրանոցը ածիլվելու: \nԱմեն օր դպրոց գնալուց առաջ անպայման ածիլվում է պ. Մարուքեն: \nԱհա թե ինչու վարսավիր Վասիլը մի առանձին հարգանք է տածում դեպի պ. Մարուքեն, ածիլելիս այնքան է մոտեցնում իր արաղահոտ շրթունքները պ. Մարուքեի այտերին, որ միանգամայն հավանական է դարձնում ղահվեճի Սեթոյի կասկածները վարսավիրի բարոյականի նկատմամբ: \nՊ. Մարուքեն, իհարկե, երիտասարդ չէ, երեսուն-երեսուներկու տարեկան կլինի — թեպետ, մյուս կողմից դեմքը թուխ է, հաճախ սափրվելուց և պուդրա գործածելուց այտերը հաճելի քնքշություն են ստացել, իսկ քթի ծայրը համարյա միշտ կարմրած է լինում հարբուխից կամ օղուց:\n\n«Խորին հարգանքներս պ. Մարուքեին» — ասում է վարսավիր Վասիլը, գլուխ տալով, երբ պ. Մարուքեն թեթև գլխով է անում և լուրջ, սփրթնած դեմքով նստում է հայելու առաջ: \nԱչքերը փակում ու, ծույլ, փափկաթոռի մեջ ընկղմած, սպասում է, մինչև տաք, կակուղ խոզանակը, սապոնոտ սահելով քսվի դեմքին և իր այտերի վրա շոգ, տաք զգա վարսավիր Վասիլի արաղահամ շնչառությունը»\n«Զգույշ» — բարկացած վեր է թռչում պ. Մարուքեն, երբ վարսավիրի տաք շրթունքները համարյա քսվում են նրա դեմքին: \n«Ինչ գռեհիկ են այստեղի վարսավիրները» — տխուր մտածում է պ. Մարուքեն: \n«Ուրիշ բան է, օրինակ, Եվրոպական քաղաքներում կամ, թեկուզ, Ռուսաստանում: \nԱյնտեղ մարդիկ քաղաքավարի, մաքուր են ավելի, այնպես են ածիլում, որ հաճույք ես զգում: \nԻսկ պ. Վասիլը... նու, քիչ է մնում բերանդ մտնի, հիմար, գռեհիկ նաիրցի...»:\n\n«Անուշներ» — ասում է պ. Վասիլը, երբ, մազերը սանրելուց հետո, սպիտակ սրբիչով մաքրում է պ. Մարաքեի դեմքի պուդրան և խոզանակով սկսում է նրա օձիքը մաքրել: \n«Էսօր աչքիս քիչ տխուր կերևաս, ի՞նչ է պատահե՞ — հարցնում է վարսավիր Վասիլը խորամանկ ժպտալով. — «Առանձին բան չկա» — խռպոտ, լուրջ ձայնով պատասխանում է պ. Մարուքեն և գլխարկը վերցնելով շտապում է դպրոց:\n\nՄարդիկ անցնում են դանդաղ, անշտապ անցնում են մարդիկ, կանայք, երեխաներ — ելել են փողոց, որ գնան պաշտոնի, գնումներ անելու, բաղանիք, գործի: \nԲաղանիք, ասենք, առավոտվա վաղ ժամերին միայն կանայք են գնում Նաիրյան այդ փոքրիկ քաղաքում, քաղաքում կա միայն երկու բաղանիք, երկուսն էլ ասիական, թեկուզ մեկի անունն է «ճերմակ», որովհետև նրա պատերը սպիտակացրած են կիրով, — իսկ մյուսը, որ մեչիտի նման ձմերուկաձև գմբեթ ունի, կոչվում է «Ֆանտազիա բաղանիք — առանձին համարներով»: \nԸնդամենը երկու համար ունի այդ Եվրոպականացրած բաղանիքը, բայց դրությունը դրանից, իհարկե, չի փոխվում, համարներում գնում են լողանալու քաղաքացիներից միմիայն-առաջին քաղաքամասի պրիստավը, նրա կինը, աղջիկները, էլի մի քանի պաշտոնյա ռուսներ և մեկ էլ հայտնի մանուֆակտուրիստ Հաջի Օնիկ աղա Մանուկոֆը, նա էլ, լինելով հմուտ անգլիագետ, համարները գերադասում է ընդհանուր լողարանից: \n— «Ինչ կընես ըրե — մարդ չի տեսնար՞ — ասում է նա այդ առթիվ, թեկուզ մեզ արդեն ծանոթ ղահվեճի Սեթոն նրա մասին էլ, ինչպես և վարսավիր Վասիլի մասին, ունի առանձին կարծիք: \n«Հաճի Օնիկ աղան չի ուզեր հարևանները տեսնեն, որ ինքը դեղին սապոնով կլողնա» — ասում է նա:\n\nԱռավոտվա այդ վաղ պահերին բաղանիք են գնում, ինչ՛պես ասացինք, բացառապես կանայք, որովհետև քաղաքում գտնվող երկու բաղանիքներն էլ, առանց բացառության, մինչև ցերեկվա ժամը չորսը բաց են` կանանց, իսկ չորսից հետո — տղամարդկանց համար: \nԲաղանիք այդ քաղաքում կանայք գնում են առանձին մի շուքով, կարծես գնում են ծիսակատարության: \nԳնում են, ընդհանրապես, մի քանի ազգական — կանայք, աղջիկներ և երեխաներ միասին, մենակ ընդունված չէ բաղանիք գնալ Նաիրյան այդ քաղաքում: \nԱռջևից, գնացքի ավանզարդը կազմելով, գնում է սովորաբար գզգզված մի մշակ շալակին պղնձե մի մեծ ջրաման, որի մեջ դրված են լինում պղնձե կլոր թասեր, փայտե նալըններ, սանր, սապոն — մի խոսքով լողանալու զանազան պարագաներ: \nԵթե ընտանիքում ծծկեր երեխա է լինում — նրան էլ սովորաբար գրկում է նույն մշակը, որի երկու կողքից հաղթական քայլերով արշավում են երեխաները, տղաներ ու աղջիկներ, տղաները — մինչև յոթը տարեկան, իսկ աղջիկների համար տարիքը նշանակություն չունի: \nԵրեխաների համար առանձին օրենք է ընդունված Նաիրյան բաղանիքներում, ընդունված է կանանց հետ բաղանիք թողնել մինչև յոթը տարեկան տղաների, բայց եթե ընտանիքում, որ բաղանիք է գնում, հիվանդ է տասնևմեկ տարեկան մի տղա — նրան էլ մայրն իրավունք ունի հետը բաղանիք տանելու, հո չի կարող հիվանդ երեխան տանն սպասել և անլվա մնալ: \nԱյսպիսի բաղանիքային կարգեր կան, հնուց մնացած, Նաիրյան այդ քաղաքում:\n\nԵթե ամառ է, աշուն, մի խոսքով — մրգի ժամանակ՝ բաղանիք գնացող ընտանիքի հայրը, լինի նա վարսավիր Վասիլը, թե Հաջի Օնիկ էֆենդի Մանուկոֆը կամ դուքանչի Եգորը — ցերեկվա տասներկուսին մոտիկ պետք է բաղանիք ուղարկե, լողացող ընտանիքին նվեր՝ ձմերուկ, սեխ, խաղող կամ խնձոր, և դա սովորաբար արվում է հրապարակով, բոլորին ի տես, մանավանդ երբ բաղանիք է գնացած լինում Հաջի Օնիկ էֆենդի Մանուկոֆի հանըմը՝ երեխաներով հանդերձ: \n«էսօր էլի Հաջին բաղանիք է ղրկե Նունուֆար հանմին» — ասում են հարևանները քմծիծաղ: \n«Խեյր էղնի՞ — ասում է այդպիսի օրերին Եգոռ Համբարձումովը, «Եվրոպա» ճաշարանի տերը, Հաջի Օնիկին. «էսօր հաջին մեզ մոտ պիտի ճաշե, լավ բոզբաշ եմ շինել տվե, իսկական դամաշնի՝ սլամխլորով ու սոխով»: \nԲայց Հաջին չի սիրում ընտանիքից դուրս — ճաշարաններում ճաշել, երբ տնից ճաշ չեն ուղարկում, նա յոլա է գնում հացով ու պանիրով, իսկ եթե մրգի ժամանակ է՝ սիրում է ձմերուկ կամ սեխ ունենալ մսի փոխարեն: \n«Շատ բան պետք չէ մարդո՛ւ մը կշտացնելու համար» — մտածում է Հաջին. — « — Սնգլեթերում լորտերը սև հացով կբավականանան, սակայն այդ հանգամանքը չի խանգարեր անոնց, որ անոնք ըլլան ազնիվ ու հայրենասեր»: \n— Եվ հարևանները, չնայած որ բնավ չեն էլ մտածում հավատալ, որ լորդերը Անգլեթերում սև հաց են ուտում, — այնուամենայնիվ հավանություն են տալիս Հաջու խոսքերին: \n«Մարդս ինչով ասես կարող է կշտանալ, մանավանդ Հաջի Օնիկ էֆենդին» — մտածում են նրանք:\n\nԵրբ արևը բավականին բարձրանում է վեր և կեսօրից սկսում է դեպի արևմուտք թեքվել, Լորիս Մելիքյան փողոցի վրա գտնվող խանութներում գործնական եռուզեռը հասնում է իր գագաթնակետին–Հաջին շուկայից վերադարձող գյուղացիներին մանուֆակտուրա, շաքար, փոշիներ է ծախում, վարսավիր Վասիլը սափրում է ու խուզում, «Եվրոպա» ճաշարանում բորշ են սկսում ուտել զինվորներն ու գյուղացիները, իսկ մանրավաճառները շունչ քաշելու անգամ ժամանակ չեն ունենում: \nԱսեղ, թել, կողպեք, քառորդ ֆ. սպիտակ հալվա, ֆուրգոնի մազութ, Լապշինի լուցկի, — գնում են, գնում են, ում ինչ հարկավոր է օրվա համար, և ծախում ու հարստանում են — Կոլոպոտյանը, Հարդար Հովհաննեսի տղան, որ հիմա մանրուքի խանութ ունի, Քաչալ Թաթոսը, Կաթոլիկ Սիմոն աղան և մնացած չարչիներն ու խանութպանները. — խեղճ Արոմարշն է միայն, որ անգործ, աչքը խանութի պատերից կախած Եվրոպական գույնզգույն հագուստներին հառած, սպասում է գնորդի: \nԵրևի նաիրցիները չեն հասկանում, որ ինչպես իր ցուցանակի վրա գրված, այնպես էլ իրեն կըպցրած ֆրանսերեն «Աբոն մարշե»-ն ոչ այլ ինչ է նշանակում, եթե ոչ — բարի գալուստ, — մտածում է նա: \n— Եթե այդ հասկանային, գոնե ներս կմտնեին, գնելը դեռ մի կողմ: \nՊետք է ցուցանակները ռուսերենի վերածել — որոշում է նա մտքում և սկսում է իր նոր ցուցանակի համար մի հարմար անուն մտածել:\n\nՏասներկուսից տաս անց երկրորդ դասն արդեն վերջացրած լինելով քաղաքի ծխական դպրոցի ուսուցչանոցում, մեծ դասամիջոցից օգտվելով, նախաճաշ են անում ուսուցիչ ուսուցչուհիները: \nՈւսուցիչներից մեկի անունն է Բյուզանդ Վարդերեսյան, երեսունին մոտիկ ճեմարանավարտ փորձված ուսուցիչ. Մանուկ Աբեղյանից է սովորել հայերենը և պարծենում է դրանով: \nՄազերը պահում է երկար, սանրում է մեծ խնամքով, թողնում է կարճ մորուք: \nԴպրոցում պարապում է հայերեն և երգ: \nՄիևնույն ժամանակ դպրոցի տեսուչն է, ավագ ուսուցիչը: \nԵրկրորդ ուսուցիչը — մեզ արդեն ծանոթ պ. Մարուքեն է, դպրոցում նա ավանդում է թվաբանություն և ռուսաց լեզու: \nԵրրորդը նույնպես ճեմարանցի է, բայց ավելի է երիտասարդ, սիրում է հասարակական գործունեությամբ զբաղվել և միտք ունի հաջորդ ամառվա ընթացքում մեզ արդեն բավականին ծանոթ երկրորդ ծխականի ուսուցիչ ընկ. Վառոդյանի ընկերակցությամբ մի շարք դասախոսություններ կարդալ հայոց պատմության մի քանի հետաքրքիր և դաստիարակիչ գլուխների մասին, կազմակերպել երիտասարդական միություն, որի գլխավոր նպատակներից մեկը պիտի լինի «Հայոց լեզուն տարածելու խնդիրը» — ռուսախոս նաիրցիների շրջանում: \nԼավ երիտասարդ է պ. Աշոտը և լավ մտքեր ունի, բայց դժբախտաբար անտարբեր չէ դեպի իր պաշտոնակցուհի օր. Նվարդ Լուսպարոնյանը, որ Թիֆլիսի հովնանյանավարտներից է և պահում է կարճ մազեր: \nՉորրորդը նույնպես ուսուցչուհի է, երեսունին մոտիկ մի օրիորդ, օր. Վարդուհի Զատիկյան. վերջացրել է Երևանի Գայանյան դպրոցը, չի սիրում օր. Նվարդին և ֆիզիկական ատելություն է զգում դեպի նրա կարճ մազերն ու թեթևամիտ հանաքները: \n«Կինը պետք է իրեն պահել իմանա» — ասում է նա հաճախ՝ ակնարկելով օր. Նվարդի հանաքները պ. Մարուքեի հետ, դեպի որը, ասում են, այնքան էլ անտարբեր չէ... ինքը օր. Վարդուհին:\n\nՆրանք նստած են հիմա ուսուցչանոցում, որը շատ լվանալուց խունացած հատակով և դեղնած առաստաղով երկպատուհան մի սենյակ է. մեջտեղում կանաչ ծածկոցով, թանաքոտած մի սեղան, պատից կախված է մի մեծ, կայարանների ժամացույցներին նման, կլոր ժամացույց, իսկ երկու պատուհանների մեջտեղում — մի մեծ փայտյա պահարան: \nՊատուհանները փողոց են նայում. իսկ դուռը միջանցք է դուրս գալիս բակը, որտեղ խաղում են երեխաները, մնում է հեռու — այդպիսով նրանք այստեղ բավականին ապահովված են իրենց զգում երեխաների աղմուկ-աղաղակներից, մի հանգամանք, որից շատ դժգոհ է պ. Մարուքեն և ավելի քան գոհ է օր. Նվարդը:\n\nԹեյը, դեղին, պաղ, հորանջում է ապակյա բաժակներում, ձանձրալի է. հավաս չկա. թեյ, թեյ, թեյ, — ամեն օր նույնը: \nՁանձրալի են օր. Վարդուհու զրույցները կանացի առաքինության մասին — օր. Նվարդին, իսկ օր. Նվարդի տափակ հանաքները օր. Վարդուհու ականջներն ու հոգին տանջում են, բռնաբարում են համարյա, ոչ խոսքն է օգնում, ոչ վրդովմունքը: \nՊ. Մարուքեն թերթ է կարդում և քթի տակ ծիծաղում է օր. Վարդուհու վրա, իսկ երբ լսում է պ. Աշոտի դողդոջուն ձայնը, որով նա խնդրում է օր. Նվարդին մի բաժակ թեյ ևս լցնել — աչքերը բարձրացնում է թերթից և պաղ նայում է պաշտոնակցի դեմքին: \nԻսկ պ. Բյուզանդ Վարդերեսյանը համարյա ամեն օր մեծ դասամիջոցին հաճույքով վիճում է օր. Վարդուհի Զատիկյանի հետ բարոյախոսության մասին և գոհ է թե իր հայացքներից, թե իր խռպոտ ձայնից և թե, մանավանդ, օր. Վարդուհուց, որ միշտ համաձայնվում է նրա հետ և միշտ ասում է, հայացքը օր. Նվարդին դարձնելով, «ճի՛շտ է, պ. Բյուզանդ. մարդիկ, մանավանդ կանայք, պետք է առաքինի լինեն: \nԵս միանգամայն համաձայն եմ Ձեզ հետ, պ. Բյուզանդ»: \nԵվ պ. Բյուզանդը, գոհ, ժպտադեմ՝ սրբում է իր Նաիրյան մեծ քիթը կարմիր թաշկինակով:\n\nՏալիս է զանգը, և ուսուցիչ-ուսուցչուհիները, դանդաղ, տեղերից հազիվ բարձրանալով, նորից գնում են դասարանները՝ պարապմունքները շարունակելու:\n\nԵրբ օր. Նվարդը մտնում է դասարան, աշակերտներից ամենաչարը և ամենահերոսը, որ ընկերների կողմից հարգվում է որպես կատարյալ տղամարդ — զիլ, դեղնած աչքերով Միսակ Հովհաննիսյանը, կամ, ինչպես ընկերներն են ասում՝ Շլդոն, կանգնած է լինում գրասեղանի կամ նույնիսկ ուսուցչի սեղանի վրա, դասարանում աղմուկ է, փոշի, վայրենի, բայց ուրախ հռհռոց: \n«Էլի դու սեղանի վրա ես բարձրացել — սուր, խզվող ձայնով ճչում է օր. Նվարդը և վրա է վազում Շլդոյին բռնելու: \nՇլդոն սեղանից սեղան թռչելով հասնում է դասարանի վերին անկյունը և մտնում է գրասեղանի տակ: \n— «Ներողություն, օրիորդ, ներողություն» — ճչում է այնտեղից Շլդոն: \nԵրեխաներն ավելի են հռհռում, աղմուկը դառնում է անտանելի: \n«Հանգի՛ստ» — ձեռքն աթոռին և ոտքը հատակին խփելով ճչում է օր. Նվարդը սուր, խեղդվողի ձայնով, դասարանում մի վայրկյան տիրում է բացարձակ լռություն: \nՕր. Նվարդը մոտենում է ուսուցչական սեղանին և վերցնում է քանոնը: \n— «Դո՛ւրս արի գրասեղանի տակից» — քանոնը սպառնալի կերպով բարձրացնելով վեր և արագ մոտենալով Շլդոյի գրասեղանին — ասում է օրիորդը: \nԲայց դուրս է գալիս այնպես, որ Շլդոն այլևս այն նստարանի տակից տեղափոխված է լինում արդեն դասարանի հակառակ անկյունում դրված նստարանի տակ: \nԱշակերտներն ավելի ազատ և ավելի ուրախ են սկսում հռհռալ, օր — Նվարդը հուզմունքից քիչ է մնում ուշաթափվի և, երբ լացակումած աչքերը բնազդով դռանն է հառում և տեսնում է գրասեղանի վրա մեծ, ծուռ տառերով գրված «քաչալ Նվարդ» բառերը — այլևս չի կարողանում իրեն զսպել և արագ մոտենալով ուսուցչական սեղանին թուլացած ընկնում է նրա մոտ դրված նստարանի վրա և գլուխը սեղանին դնելով մի փոքրիկ աղջկա նման սկսում է աղիողորմ հեծկլտալ:\n\nԴասարանում տիրում է մեռելային լռություն, որի մեջ օր. Նվարդի խուլ, դառն հեկեկանքները հնչում են ավելի խուլ և ավելի աղի, այնպես որ նույնիսկ Շլդոն, ազդվելով վայրկյանի լրջությունից, նստում է իր տեղը: \nԵվ բոլոր աշակերտները մի տեսակ միստիկական դրության մեջ ընկած կամ նայում են վար, իրենց գրասեղանի սև տախտակներին, կամ պաղ, անասնական ահով լցված մանկական աչքերը օրիորդի ցնցվող արմունկներին և կարճ մազերին հառած սպասում են ստեղծված կացության վախճանին:\n\nՄի երկու վայրկյան հեծկլտալուց հետո օր. Նվարդը հանկարծ վեր է թռչում տեղից և թեթև քայլերով, գլուխն ու ամբողջ մարմինը տարօրինակ ցնցելով, վազում է դասարանից դուրս: \nԱշակերտները հասկանում են, որ օր. Նվարդը գնում է ուսուցչանոց, տեսչին կանչելու: \n«Շլդոյի գլխին տվեք, թող քոռանա» — ասում է մի աշակերտ լռությունը խզելով. « — Տեսուչը որ եկավ, բոլորիս կպատժե» — շարունակում է նրա մոտ նստած ընկերը — նա, որ ամենից շատ էր հռհռում և մտքի մեջ նախանձում էր Շլդոյին: \nԵվ ահա Շլդոյի մոտ նստած աշակերտը, տասներկու-տասներեք տարեկան շիլ Մուկուչը ձեռքն արդեն բարձրացնում է վեր, որ իջեցնի Շլդոյի գլխին — Բայց դուռը բացվում է հանկարծ և ներս է մտնում պ. Բյուզանդը՝ զայրացած, ահռելի դեմքով, իսկ նրա ետևից, աչքերը սրբելով, մտնում է օր. Նվարդը — հոգնած ու գունատ:\n\n« — Մկրտիչ Կարապետյա՛ն, դո՛ւրս արի» — ավելի բարձր ձայնով, քան կարելի էր ենթադրել, որ ունի պ. Բյուզանդը, — բղավում է պ. Բյուզանդը դեռ ներս չմտած, նա տեսավ չիլ Մուկուչի բարձրացրած ձեռքը, որը, եթե ինքը մի վայրկյան էլ ուշանար՝ ծանր, պիտի իջներ Շլդոյի գլխին: \nԳլուխը կախ, խոնարհ՝ վախից դողացող մարմնով ելնում է շիլ Մուկուչը դուրս: \n« — Միսակ Հովհաննիսյան» — ավելի ահռելի ձայնով կանչում է պ. Բյուզանդը. « — Դու ևս դուրս արի»: \nԵվ ահա Շլդոն ևս, գլուխը հոռետեսորեն քորելով, գալիս կանգնում է գրատախտակի մոտ: \nԴասարանը սարսափ կտրած, չռած աչքերով սպասում է դրության վախճանին:\n\n«Սա՞ էր» — ցույց տալով Շլդոյին՝ հարցնում է պ. Բյուզանդը: \nՕրիորդը, հուզված, գլխով է անում, չի կարողանում խոսել: \n«Արջ» — վրա պրծնելով բղավում է պ. Բյուզանդը.« — ես քեզ ցույց կտամ, աչքերդ կհանեմ»: \nՈւ փայտե քանոնի ազդեցիկ հարվածներ իջեցնելով Շլդոյի գլխին՝ արագ շարում է իրար հետևից գունեղ ածականներ. «Շա՛շ, հիմա՛ր, իշո՛ւկ, փողոցի՛ թափթփուկ, լի՛րբ, — ի՞նչ ասեմ, ի՞նչ ասե՛մ, ի՞նչ ասեմ՞. էլի ու էլի. մի զարկը — մի ածական» Հետո հերթը հասնում է շիլ Մուկուչին. նա էլ, իր հերթին զանազան գեղարվեստական ածականներ ստանալով և գլխի վրա նրանց քանակը հաշվելով սկսում է լաց լինել բարձրաձայն, այնպիսի ահռելի մի լացով, որ ձայնը հասնում է մինչև մոտակա փողոցը: \n« — Ես դուրս կանեմ սրանց, օր. Նվարդ» — ասում է պ. Բյուզանդը պարտականության առաջին մասը վերջացնելով. — «ներողություն եմ խնդրում, որ մինչև հիմա մնացել են դպրոցում»: \n« — Թող էլի մնան, պ. Բյուզանդ» — ողբերգական ձայնով ու պսպղուն, գոհ աչքերը տեսչի դեմքին հառած — խնդրում է օր. Նվարդը. « — Ինչպե՞ս կարելի է դուրս անել երեխաներին, դա հակամանկավարժական է և անվայել քաղաքակիրթ ուսուցչին» — մտքում մտածում է նա, բայց վախենում է իր այդ միտքը բարձրաձայն արտահայտել պ. Բյուզանդին: \nԲայց անընկճելի պ. Բյուզանդը, հրամայելով պատմված աշակերտներին իսկույն տուն գնալ և ծնողներին կանչել, — առանց պատասխանելու ելնում է դուրս: \nԱշակերտները ոտքի են կանգնում և մնում են կանգնած, մինչև օր. Նվարդը դրամատիկական ձայնով ասում է. — «նստեցե՛ք»: \n— «Բաց արեք գրքերդ» — ասում է մի վայրկյան հետո, ճակատը շփելով օր. Նվարդը: \n« — Մարտիրոսյան, կարդա» — ասում է նա: \nԵվ դասն սկսվում է Նաիրյան դպրոցում՝ տխուր, անհետաքրքիր, իսկ օր. Նվարդի գլուխն սկսում է նվալ, և մտքերը նրա փոքրիկ գլխում սկսում են պաղ, միապաղաղ հորանջել:\n\nԱրևը զենիթից սկսում է իջնել, ժամը մոտենում է երեքին, իսկ ղահվեճի Սեթոն դեռ ոչ մի մսխալ սուրճ չի կարողացել ծախել: \n«Թարս օր է, գիշերը թարս եմ քնացեր» — մտածում է նա խանութի առաջը նստած և ծխախոտ է ոլորում, որ քունը չտանի: \nՕրորվելով, ուսը տարօրինակ ցնցելով մոտենում է նրան Աբոմարշը, որ ձանձրությունից փակել է խանութը և դռան ապակուն, ինչպես այդ ընդունված է Եվրոպայում, փակցրել է սպիտակ մի թուղթ՝ վրան գրված «Փակ է. գնացել եմ ճաշի»: \nԱյդ քաղաքավարի արարքով նա միանգամից կարողացել է հասնել երկու նպատակի. նախ, որ իր խանութը Եվրոպական խանութ է իր բոլոր կողմերով, երկրորդ՝ որ ինքը, որպես իսկական Եվրոպացի, ճաշում է ժամը չորսին: \nԹեկուզ ոչ մի կուղեկի ապրանք չի կարողացել ծախել պ. Աբոմարշը, բայց գոհ է, որ հնարավորություն ունի և գիտե Եվրոպացի լինել: \n«Տո՛, գռեհիկ գոմեշ, ի՞նչ ես արևի տակ նստե, էրթանք թուղթ խաղանք» — ասում է նա, մոտենալով ղահվեճի Սեթոյին: \n« — Նարդի կուզես նե–կխաղամ, թուղթ չեմ խաղար», — պատասխանում է ղահվեճին և, քանի որ Աբոմարշը չի հակաճառում՝ նա նույնպես փակում է խանութը, բայց թուղթ չի փակցնում դռանը, որ գնում է ճաշի — և երկուսով միասին գնում են Տելեֆոն Սեթոյի սըրճարանը — նարդի խաղալու:\n\nԵրբ նրանք, թև-թևի տված, ձանձրույթից փրկվածների գոհունակությամբ մտնում են Տելեֆոն Սեթոյի սրճարանը` այնտեղ հանդիպում են մի շարք հարևանների, որոնք նույնպես թուղթ, դոմինո կամ նարդի են խաղում նայած տրամադրության: \nԴագաղագործ Ենոքը և Կինտաուրի Սիմոնը նախընտրել են թուղթը և երկուսով «փաստոն» են խաղում ձմերուկի վրա. ով որ տարվի– մի ձմերուկ գնի: \nՆրանց գլխին հավաքվել են՝ Հաջի Օնիկ Մանուկոֆ էֆենդին, մանրավաճառ Պողոս Կոլոպոտյանը, Կաթոլիկ Սիմոնը, գինեվաճառ Նիկոլ Արզումանովը և իրենց տաք բացականչություններով մասնակցում են նրանց խաղին ու մի առանձին հետաքրքրության մթնոլորտ են ստեղծում Սեթոյի սրճարանում: \nՆրանց այդ ոգևորված հավաքույթը տեսնելով ղահվեճի Սեթոն և պ. Աբոմարշը ևս, մոռանալով իրենց նարդի խաղալու ցանկությունը, միանում են նրանց:\n\nԵրբ օրն սկսում է կամաց-կամաց մթնել` հերթով, իրար ետևից, սկսում են փակվել Լորիս-Մելիքյան փողոցի ցածլիկ խանութները: \nԱմենից առաջ դագաղագործ Ենոք Կարապետյանն է փակում իր խանութը ներսից, և ինքը մնում է խանութում: \nԱյդ հարգելի նաիրցին տուն չունենալու պատճառով քնում է իր գործատեղում, իր շինած դագաղներից մեկում. այդ բանն ամբողջ քաղաքը գիտե և ահա հենց այդ է պատճառը, որ նրան քաղաքում անվանում են Մեռելի Ենոք, իսկ երեխաները վախենում են նրանից և չեն սիրում անցնել դագաղագործի խանութի առաջից: \nԵրկրորդ խանութպանը ղահվեճի Սեթոն է, որ փակում է իր խանութը և նույնպես ընտանիք չունենալու պատճառով` գնում է քաղաքային այգի զբոսնելու և հարսնացու ընտրելու: \nՀետո Հաջի Օնիկ էֆենդի Մանուկոֆն է իր խանութը փակում — և ահա նրանից հետո բոլորը, իրար ետևից խանութները փակելով, գնում են` որը տուն, որը քաղաքային այգի, որն էլ նորից Տելեֆոն Սեթոյի սրճարանն է գնում, որ երեկոյան հանգիստն այնտեղ վայելե — թղթախաղով, կամ ուրիշի խաղին նայելով: \nԵվ այսպես փողոցը կամաց-կամաց սկսում է բոլորովին ամայանալ. մութն էլ անդեմ ու անխորհուրդ, ծույլ, հորանջող պառավի մի նման, իջնում է ու նստում փողոցների վրա և տեղ-տեղ տարտամ, վախկոտի աչքերի պես թարթող կրակներն են միայն ենթադրել տալիս, որ այդտեղ դարերից ի վեր ապրում է ու զվարճանում Նաիրյան մի քաղաք:",
    "ԴԵՊԻ ՆԱԻՐԻ\nՀնամյա, հին մի երազ, Երկիր մի՝ դարերի ուրու...\nԵ. Չ. «ԱՄԵՆԱՊՈԵՄ»\nՍույն այս վեպիս առաջին մասում ես փորձեցի պատկերել Նաիրյան այդ քաղաքն իր բոլոր հին ու նոր հրաշալիքներով, ջանացի տալ նրա բնակիչների կենցաղը, կամ, ավելի լավ է ասել — կենցաղային կոլորիտը, ընդհանուր գույնը միայն, և ո՛չ թե մանրամասնը — այնպես, ինչպես տեսել եմ Նաիրյան այդ քաղաքը ես, ինչպես պատկերացել է նա ինձ, այդ քաղաքը ճանաչողիս: \nՍրտի անհուն թրթիռով ես ձեռնամուխ եղա նրա նկարագրությանը, սիրելի ընթերցող, որովհետև սիրելի է նա ինձ, որպես մանկության օրորան, և ծանոթ են նրա բնակիչներն ինձ, ինչպես հինգ մատս, կամ այս գրիչս, որով գրում եմ հիմա: \nԿրկնում եմ, սրտի բուռն տրոփով սկսեցի գրել Նաիրյան այդ քաղաքի պատմությունը, բայց հիմա, երբ ուզում եմ անցնել նրա հետագա օրերին ու դեպքերին, պատկերել նրա օրերն ու վաստակները — դառն, ծանր մի մորմոք թանձրանում է սրտիս, ուտում է սիրտս: \nՄի անգամ չգիտեմ շուկա՞ էի գնում, թե վերադառնում էի շուկայից, երբ անհեթեթ մի պատկեր գրավեց ուշադրությունս: \nՓողոցի մեջտեղով գնում էր բավականին տարիքոտ, միջահասակ մի մարդ, որ արտաքինով նման էր գավառցի վարժապետի, կամ փոստ-հեռագրային ցրիչի, և, գլխի վրա դրած, տանում էր — երևակայո՞ւմ եք — դեղնավուն մի դագաղ: \nԱնձրև էր, ցեխոտ փողոց, ցեխը հարիսայի նման ճպճպում, կպչում էր ոտքերին. և այդ մարդը ահա, գավառցի այդ վարժապետը կամ ցրիչը, տանում էր, գլխի վրա դրած, իրենից շատ ավելի ծանր և մեծ մի դագաղ: \nԴեմքը չէր երևում, բայց մեջքի և ծնկների լարված կորությունը խիստ արտահայտիչ կերպով ցուցադրում էին, որ նա դժվարությամբ է տանում այդ բեռը, բայց, ինչ գնով էլ լինի, ուզում է տեղ հասցնի, միայն թե հասցնի: \nԵրևի մայրն էր մահացել, կամ կինը, կամ որդին — ո՞վ իմանա: \nՆա լարել էր ուժերը, դագաղի ծանրությունից կզակը կպել էր կրծքին. մեջքը չէր կարողանում միևնույն կորությամբ պահել, այնպես որ դագաղը, մերթ առաջ, մերթ հետ կշռվելով, քսվում էր ցեխերին: \nԻնչի՞ համար էր այդպես նա չարչարվում, ինչի՞ պիտի հանդիպեր այդ խեղճ վարժապետը տեղ հասնելիս: \nՄի սիրած — դե՛, եթե ոչ սիրած, գոնե հարազատ մեռելի, որին նո՛ւյն այդ դագաղը դրած պիտի հանձներ հողին — ահա թե ինչո՞ւ էր այդպես անմխիթար, այդպես անօգնական ջանքերով, դագաղը նվացող ողնաշարին հպած, դեպի տուն շտապում այդ տխուր վարժապետը...Այդպես էլ ե՛ս, ընթերցո՛ղ, ճի՛շտ այդ վարժապետի նման. — ո՞ւր եմ գնում: \nԻնչո՞ւ եմ հպել — բայց ո՛չ թե ողնաշարիս, այլ գանգիս ուղեղին դա գազանման այս բեռը, և ուզում եմ տեղ հասցնեմ... ո՞ւր: \nԵվ մի՞թե այնտեղ, տքնությանս վերջում, որպես նվիրական, սիրելի մի մեռել — չպիտի՞ պատկերանա ինձ Երկիրը Նաիրի, որին դամբանելու համար տանում եմ ես ահա խոհերիս տողաշար դագաղը — տանում եմ կյանքիս հակառակ, որովհետև, այո, հարկավոր է տանել: \nՉէ՞ որ, այո՛ — թաղել է հարկավոր բոլոր մեռելներին, որքան էլ նրանք սիրելի և հարազատ լինեն, չէ՞ որ, միևնույն է, հակառակ դեպքում կքայքայվեն նոքա զազրելի և ախտաբույր, այնպես որ անգամ սիրահարը կզզվի պաշտելի աճյունից: \nԹողնենք, ուրեմն, մի կողմ լիրիկական զեղումը, սիրելի ընթերցող, և անցնենք Նաիրյան այդ քաղաքի օրերին և դեպքերին: \nԵվ թող բացվի մեր դեմ օրերի և մարդկանց վաստակից և մեծագործությանց» խորհուրդում «երկիրը հազարամյա» — հնամյա Նաիրին...\nՎեպիս առաջին մասում, ինչպես ասացի, ես ձգտեցի պատկերել կենցաղային այն բնույթը, երանգը, որ ուներ Նաիրյան այդ քաղաքը «խաղաղ ժամանակ»: \nՈւժերս ներածի համեմատ՝ ես նախ նկարագրեցի քաղաքը՝ հին ու նոր հրաշալիքներով, և ապա անցա բնակիչներին, որոնց ամեն մեկի մասին այնքանը միայն կարողացա ասել, որքանի որ, գուցե, արժանի են նրանք: \nԳուցե դու կուզեիր, սիրելի ընթերցող, որ ես, Եվրոպական անվանի հեղինակներին հետևելով, մանրամասն վերլուծության ենթարկեի «հերոսներիս» հոգեբանությունը, մանրազնին պատմեի, թե ինչպիսի նրբին «ապրումներ» էր ունենում, ասենք, Գեներալ Ալոշը, երբ նահանգապետն իջևանում էր նրա հոյակապ բնակարանը, կամ, ասենք, հոգեկան ի՞նչ ալեկոծումներ անեցավ քաղաքային բժիշկ Սերգե Կասպարիչը կնոջը թաղելիս... \nԲայց այս առթիվ ես, մի անգամ ընդմիշտ, հարկադրված եմ ասել, որ սույն իմ այս վեպում չկա և երևի չի էլ լինելու և ո՛չ մի «հերոս» — և այս տխուր հանգամանքում, կարծում եմ, ո՛չ թե ես եմ մեղավոր, այլ Նաիրյան այդ քաղաքը, որովհետև — ի՞նչ , ի՞նչ «հերոսներ» կարող են դուրս գալ, ասենք, Գեներալ Ալոջից, կամ Համո Համբարձամովիչից — Մազութի Համոյից... \nԳուցե Մեռելի Ենո՞քը հարմար «հերոս» լիներ, կամ Կինտաուրի Սիմո՞նը, կամ, վերջապես — Տելեֆոն Սեթո՞ն... է, թողնենք այս հարցը, սիրելի ընթերցող, և անցնենք, քանի շուտ է, մեր ընտրած քաղաքի «օրերին ու վաստակներին» և, ո՞վ գիտե, կարող է պատահի, որ դեպքերի բերումով այդ աննշան քաղաքի աննշան բնակիչներից շատ շատերը հանկարծ դուրս գան հերոսապանծ հերոսներ — դժբախտ ու հերոսական օրերի բերումով դժբախտանան ու հերոսանան:\n\n\n\n\n\n\n...Իսկ դժբախտ օրեր շատ անցան հետագայում ինչպես այդ քաղաքի, նմանապես և ամբողջ Նաիրիի գլխից — և չէին, չէին կարող, այո , այդ դժբախտ օրերը չծնել անձնավորություններ՝ դժբախտ ու հերոսական: \nՉէ՛ր կարող, օ, ո՛չ այդ դժբախտ օրերի, տարիների հրից, չելնել, հերոսական, չհառնել, պայծառ ու սրբացած — Նաիրյան Ոգին:\n\nԻնչպես այսօրվա ճաշս, սիրելի ընթերցող, ես հիմա ամենայն մանրամասնությամբ հիշում եմ պատմական այն օրը — 1914 թվականի հուլիսյան կիրակիներից մեկը — Նաիրյան այդ քաղաքում: \nՆույն այս վայրկյանիս, երբ ես մտադրություն ունեմ մանրամասն նկարագրել այդ նշանավոր օրվա անցուդարձը — տարիների մշուշից, կամ, ինչպես բանաստեղծը կասեր, տարիների մռայլ մոխիրների տակից ելնում են ահա և նկարվում են աչքերիս առաջ այն նշանավոր օրվա դեպքերն ու պատկերները: \nՊարզ, որոշ, կարծես այդ ամբողջը երեկ, կամ մի ժամ առաջ կատարված լինի — ես տեսնում եմ ահա Մազութի Համոյին՝ քաղաքային այգու ակումբի առաջ, թղթախաղի կանաչ սեղանի վրայից, ճառ ասելիս... \nՊարզ, որոշ, կարծես թե հիմա, սույն այս վայրկյանիս կատարվելիս լինի — ես լսում եմ ահա Մազութի Համոյի հատու ձայնը, Մազութի Համոյի հզոր առոգանությունը: \nԽավարի, այո, սենյակիս գիշերային խավարի միջից նայում են ահա ինձ Համո Համբարձումովիչի կայծկլտող աչքերը և սիրտս թպրտալ է սկսում անորոշ մի հուզմունքից, սիրտս, տագնապալից, զարկել է սկսում, ինչպես էլեկտրական զանգի արծաթազօծ լեզվակ: \nԵվ երևակայությունս առաջ վազելով, արդեն նկարում է, անողոք դահիճի մի նման, Մազութի Համոյին՝ փայտե մի մանեկենի նման կախաղանից կախված... «Խե՛ղճ, խե՛ղճ Համո...» — փսփսում է սիրտս, լացակումած — և ես գրիչըս ցած եմ դնում, որ սիրտս հանգստանա, և ես հնարավորություն ունենամ պատմությունս շարունակելու:\n\nԾույլ, խաղաղ, կիրակնօրյա իր հանգիստն էր վայելում Նաիրյան այդ քաղաքն այդ առավոտ: \nԾլնգում էր Առաքելոց եկեղեցու զանգը՝ խաղաղ ու անվրդով: \nՈվ սիրում էր աղոթքը — գնացել էր եկեղեցի, բայց քաղաքացիների մեծ մասը այգում էր գտնվում, կամ նստած փակ խանութների առաջ զբաղված էր առօրյա զրույցով: \nԿային էլ մարդիկ, որ հավաքվել էին Տելեֆոն Սեթոյի կամ Եգոռ Արզումանովի սրճարաններում: \nԿային էլ, որ հավաքվել էին այգու ակումբում: \nԱկումբում այդ օրը հավաքվել էին՝ քաղաքային բժիշկ Սերգե Կասպարիչը, Օսեփ Նարիմանովը — հաշտարար դատավորը, Արամ Անտոնիչը-դպրոցի տեսուչը, պ. Մարուքեն, Կինտաուրի Սիմոնը, որ սիրում էր «մեծերի հետ նստել», անգլիագետ վաճառական Հաջի Օնիկ Մանակոֆ էֆենդին և էլի մի քանի քաղաքացիներ — թուղթ էին խաղում: \nԽաղում էին — «պրաֆերանս, «մակաո», «բակարա» — սիրում էին խաղալ: \nԽաղում էին, ըստ սովորության, լուռ ու հանդիսավոր, մերթընդմերթ միայն «փաս», «28», «տալիա» և նման բացականչություններով խզելով լռությունը: \nԲայց, չնայած խաղի մեջ գլխովին ընկղմված լինելուն, խաղընկերներից շատերը, ինչպես, մանավանդ, Սերգե Կասպարիչը և Օսեփ Նարիմանովը, լավ չէին զգում իրենց, նրանց թվում էր, որ «փչում է», չնայած հուլիսյան հաճելի եղանակին: \nՇուտ-շուտ դռանն էին նայում, կամ պատուհանին: \nԲանն այն է, որ պակասում էր սովորական մի «բան», որին ընտելացել էին բոլորը — եթե միայն «բան» կարելի է ասել կենդանի և այն էլ պատկառելի մարդուն: \n— Պակասում էր Գեներալ Ալոշը: \nԱռանց նրան կյանք չկար ակումբում, մանավանդ որ, նրա հետ մեկտեղ, պակասում էր նաև ակումբի «երկրորդ հոգին» — ակումբի կենտրոնը — Մազութի Համոն: \nԴեռ խաղն սկսելուց առաջ Օսեփ Նարիմանովը հարցրեց, այսինքն ոչ. — ակումբ մտնելով, ըստ իր մշտական սովորության, Օսեփ Նարիմանովն ուրախ բացականչեց — «Խորի՜ն հարգանքներս Ալյոշա Նիկիտիչին...» — բայց պատասխան չստացավ այն հասարակ պատճառով, որ Ալյոշա Նիկիտիչը չկար: \nՕսեփ Նարիմանովը շվարեց: \nԳլխում, մի վայրկյանում, զարթնեցին մի շարք կասկածներ: \nՆախ դեռ երեկ, գիշերվա ժամը չորսին ակումբից ելնելիս, Գեներալ Ալոշը խոսք էր տվել առավոտյան տասին ակումբում լինել և շարունակել ընդհատված «մակաոն»: \nԵրկրորդ՝ վերջերս Գեներալ Ալոշը մի տեսակ «ծուռ» աչքով էր նայում Օլգա Վասիլևնային — Շիկահեր Դդումին, իսկ Օլգա Վասիլևնան ի՛րն է, ի՛րը, Օսեփ Նարիմանովինը և միևնույն ժամանակ ուրիշ ո՛չ ոքինը չի կարող լինել: \nԳեներալ Ալոշը թող այս լավ իմանա, Գեներալ Ալոշը... \nՀազիվ էին այս մտքերը զարթնել Օսեփ Նարիմանովի գլխում, երբ Արամ Անտոնիչը, որի կնոջ համար այնքան անհանգստանում էր նրա լավ բարեկամ հաշտարար դատավորը — ներս մտավ հևիհև և նկատելով, որ բոլորն արդեն անցնում են գործի — բռնեց, ետևից մոտենալով, Օսեփ Նարիմանովի թևից և առաջարկեց նրան «մի ձեռք մակաո կամ պրաֆերանս»: \n— «Խորի՛ն հարգանքներս» — բացականչեց Օսեփ Նարիմանովը սրտանց ուրախացած «Ինչպե՞ս է Օլգա Վասիլևնայի արտադրությունը, Արամ Անտոնիչ»: \nՕսեփ Նարիմանովը նոր կարծես մտաբերեց, որ երեք օր է արդեն, ինչ չի տեսել Օլգա Վասիլևնային. իսկ երեկ, ժամը երեկոյան վեցին, երբ, ըստ հին սովորության նա գնաց «այցելության» (ժամը վեցին Արամ Անտոնիչը սովորաբար դպրոցում էր լինում) — աղախինը հայտնեց, որ Օլգա Վասիլևնան հրամայել է ոչ ոքի չընդունել: \nԱյս դեպքը հիշելով՝ արդեն մթնել էին սկսում Օսեփ Նարիմանովի աչքերը, արդեն ցանկանում էր հեռացնել Արամ Անտոնիչի պսպղուն աչքերից իր մշուշած աչքերը Օսեփ Նարիմանովը, երբ... — «Օլգա Վասիլևնայից ջերմագին բարևներ» — ասաց Արամ Անտոնիչը խորհրդավոր ժպտալով և ապա, շրթունքները մոտեցնելով Օսեփ Նարիմանովի ականջին՝ ինտիմ շշնջաց. — «Մամաշան» — քաղաքի մանկաբարձուհի Ակսյոնա Մանուկովնան — «երեկ երդվեց, որ այս անգամ անպայման — անպայմա՛ն տղա կլինի...»: \nՕսեփ Նարիմանովի սրտից ծանրությունը, քար, ընկավ: \n— Զուր չէ, ուրեմն, իր երկարամյա մտերմությունը Օլգա Վասիլևնայի հետ, — մտածեց նա զվարթացած և հայտնեց, բարեկամաբար սեղմելով Արամ Անտոնիչի ձեռքը.«Պատիվ ունիմ Կոլեչկի կնքահայրը լինելու, հասկանո՞ւմ եք, Արամ Անտոնի՛չ,— անպայման «Կոլեչկի»…\tԵվ բոլորովին հանգըստացած՝ նստեցին խաղի: \n— «Իսկ ո՞ւր է Ալյոշա Նիկիտիչը»–հարցրեց, թուղթը բաժանել սկսելով, Արամ Անտոնիչը մի վայրկյան անց: \nԲայց բոլորն արդեն զբաղվել էին խաղով, այնպես որ ոչ ոք, չնայած որ ամենքն էլ զգում էին նրա բացակայությունը, չպատասխանեց նրան: \nԲժիշկ Սերգե Կասպարիչը միայն աչքերը կրկին դեպի պատուհանը հառեց, ուզեց ասել կարծես, որ «փչում է» այնտեղից, բայց գլխի ընկավ, որ այդ չէ անհանգստության պատճառը, և, լուռ, շարունակեց խաղալ:\n\nԵվ ահա, ցերեկվա ժամը մոտավորապես տասներկուսին, շնչասպառ ներս ընկան Գեներալ Ալոշը և Համո Համբարձումովիչը– Մազութի Համոն: \nՌումբի պես ներս ընկան Գեներալ Ալոշը և Մազութի Համոն, արագ մոտեցան սեղաններին, խառնեցին թղթերը — թափեցին հատակին... \nԲոլորը վեր թռան տեղերից զարմացած ու ապշած: \nԻսկ Կենտաուրի Սիմոնը, չնայած որ բոլորից շատ էր տարվել և ավելի մեծ առիթ ուներ բարկանալու — ինքը ևս, անակնկալի եկած, կարծելով, երևի, որ հարբած են «տղերքը»–վեր նետեց թղթերը, ոտքի թռչելով, և բացականչեց, հիմարացած. — Ուռռա՛ ուռ ա՛ա՛, ուռա՛ա՛ա՛...\n— Ի՞նչ է, ցնդե՞լ եք, գասպադա, — զայրացած բացականչեց բժիշկը՝ ձեռքը սեղանին խփելով. — Ի՞նչ է պատահել:\n\nԵվ դեռ չէին կարողացել ուշքի գալ մյուսները, երբ Համո Համբարձումովիչը ձեռքը վեր բարձրացրեց, նշան անելով, որ լռեն, և —\n— Պատերազմ. — հայտարարեց Համո Համբարձումովիչը կիսաձայն — ու տիրեց լռություն ակնածանք ու զարմանք:\n\nԳեներալ Ալոշը ևս ցանկանում էր ինչ-որ բան ասել, ձեռքը վեր բարձրացրեց, բայց տիրած լռությունից ազդված լռեց ու մնաց: \nԱրամ Անտոնիչի աչքերը հառած մնացին Գեներալ Ալոշի վեր տնկած ձեռքին: \nՀիմարային մի ժպիտ վախեցած քարացավ Կինտաուրի Սիմոնի — Կլուբի մեյմունի դեմքին: \nՍերգե Կասպարիչը ձեռքը շրթունքներին տարավ և, մեքենայաբար, ինչպես այդ պատահում էր բժշկի հետ ընդունելության պահերին` չոր, պաշտոնական հազաց: \nՀետո Գեներալ Ալոշը և Մազութի Համոն պատմեցին եղելությունը, ինչպես որ գիտեին: \nԲանից դուրս եկավ, որ առավոտյան ժամը յոթին-ութին, երբ Համո Համբարձումովիչը դեռ քնած է լինում, ոչնչից տեղեկություն չունենալով — գալիս հայտնում են, որ գավառապետը խնդրում է իսկույն իր մոտ անցնել մի չափազանց կարևոր գործով: \nԽնդրում է, որ Ալյոշա Նիկիտիչին ևս վերցնի: \nԻսկույն հագնվում և Ալյոշա Նիկիտիչի բնակարանն է վազում Մազութի Համոն: \nՄիասին գնում են գավառապետի բնակարանը: \nՎերջինս, առավոտյան այդ անսովոր պահուն, չափազանց սիրալիր ընդունելով հյուրերին, — հայտնում է նրանց, որ «Կամոքն Աստծո և Օգոստափառ Կայսեր՝ Ռուսաստանը, հարկադրված, պատերազմ է հայտնել... այսինքն գերմանական ստոր կայսր Վիլհելմ 2-րդը պատերազմ է հայտնել Ռուսաստանին: \nՀարկավոր է այսօր ցույցեր կազմակերպել, — ասել է գավառապետը Ալյոշա Նիկիտիչին և Մազութի Համոյին, — և հասկացրել ժողովրդին դեպքի մեծ նշանակությունը — դեպքի խոշորագույն նշանակությունը»:\n\nՀամո Համբարձումովիչի պատմածը ունկնդիրների վրա թողեց որոտի տպավորություն: \nԲոլորը ձեռք քաշեցին թղթախաղից և, Ալյոշա Նիկիտիչի առաջնորդությամբ, դուրս եկան ակումբից: \n«Պարոնա՛յք, հարկավոր է սկսել — ասաց Համո Համբարձումովիչը ակումբի դռանը կանգնելով: \n«Ի՞նչը» — հարցրեց Կինտաուրի Սիմոնը անհանգստացած. նրան թվաց, թե հարկավոր է... պատերազմ սկսել: \n— «Ա՛յ, հիմա կտեսնես» — պատասխանեց Համո Համբարձումովիչը խորհրդավոր և կրկին մտավ ակումբ՝ Կինտաուրի Սիմոնը նրա ետևից: \nԱկումբից դուրս եկան նրանք՝ կայսեր մեծադիր նկարը բռնած, իսկ նրանց ետևից դուրս եկավ ակումբի ծառայողը և դրեց ակումբի առաջ թղթախաղային կանաչ մի սեղան: \nԿայսեր նկարը բռնեցին Գեներալ Ալոշը և Օսեփ Նարիմանովը. Մազութի Համոն բարձրացավ ու կանգնեց թղթախաղային կանաչ սեղանի վրա. ժողովուրդը հավաքվեց: \n«Պարոնա՜յք» — բացականչեց, ձեռքը վեր բարձրացնելով, Մազութի Համոն. բոլորը քար կտրեցին, մնացին բերանբաց. հրաշք էր, զարմանալի զարմանք այդ Համո Համբարձումովիչը — Մազութի Համոն...\nՀայտնեց, հայտնեց՝ թղթախաղային այդ կանաչ սեղանը պատվանդան արած` թղթախաղային կանաչ սեղանի ահռելի բարձունքից Համո Համբարձումովիչը ներքևում խռնված նաիրցիներին պատերազմի լուրը: \nՀայհոյեց՝ աչքերը կայծկլտուք թափեցին. շանթեց իր բարձունքից գերմանական ստոր կայսր Վիլհելմ 2-րդին Մազութի Համոն: \nԱմբոխի մեջ կանգնած մանրածախ Կոլոպոտյանին թվաց, որ Մազութի Համոյի ոխերիմ թշնամին է, անձնական «պարտքնտերը» — գերմանական ստոր կայսրը՝ Վիլհելմը: \nԻսկ քիչ դենը կանգնած վարսավիր Վասիլին Վիլհելմ կայսրը պատկերացավ որպես արյունարբու մի հրեշ: \nՉմոռացավ հայտնել նաև Մազութի Համոն գավառապետի պատմած այն կարևոր հանգամանքը, որ մեր ամենակարող թագավոր-կայսրը քանիցս անգամներ հեռագիր է խփել Վիլհելմին՝ առաջարկելով հաշտ-խաղաղ վերջացնել ծագած թյուրիմացությունը, բայց նրա հեռագիրները, ցավոք սրտի, մնացել են անհետևանք: \nՎերջում կոչ արավ Մազութի Համոն օգնության հասնել ընդհանուր հայրենիքին այդ աղետալի ժամին՝ հոժարակամ զոհել, չխնայել անձնական փոքրիկ զոհաբերությունները մեծ Հայրենիքին: \n«Կեցցե, ուրեմն, մեր թագավոր կայսրը և պանծալի բանակը, կորչի ստոր կայսր վիլհելմ 2-րդը. ուռա՛ա՛ա՛», — վերջացրեց իր պատմական այդ ճառը Մազութի Համոն և, ի մեծ զարմանս նրա — տիրեց լռություն: \nՉկարծեք սակայն, որ ժողովուրդը դիտմամբ չձայնակցեց. իհարկե, ոչ. ժողովուրդը չգիտեր, դեռ չէր սովորել, որ նման դեպքերում հարկավոր է արձագանքել: \nԲայց ահա օգնության եկավ իր բացառիկ դիրքով Գեներալ Ալոշը. իր նման չաղ ծերուկից բավականին անսպասելի ճարպիկությամբ՝ ցատկեց կանգնեց Մազութի Համոյի կողքին, կանաչ սեղանի վրա, Գեներալ Ալոշը. «ուռա-ա՛-ա՛» — բացականչեց Գեներալ Ալոշը գլխարկը թափահարելով. Սերգե Կասպարիչը, Օսեփ Նարիմանովը և Կինտաուրի Սիմոնը ահաձայն կրկնեցին — և արդեն ծայրեիծայր այդին թնդում էր բացականչությունից, այնպես որ նույնիսկ պ. Մարուքեն, որ արդեն բաժանվել էր խաղընկերներից և խառնըվել էր ժողովրդին, մի վայրկյան շփոթվեց քիչ մնաց ինքն էլ գլխարկը հաներ և գազանանման մռնչար: \nԲայց պ. Մարուքեն, իհարկե, այդ բանը չարավ, առաջին իսկ օրից ինքնուրույն դիրք բռնեց պ. Մարուքեն դեպի կատարվող անցքերը — բայց այս մասին հետո:\n\nԴեռ թնդում էր այգին ուրախ բացականչությունից, երբ հնչեց գավառապետի ուղարկած զինվորական երաժշտախումբը, զինվորական երաժշտախումբը նվագում էր «Բոժե ցարյա», բոլորը գլխարկները հանեցին, երաժշտախումբը լռեց: \n«Կեցցե՛ մեր սիրելի կայսր Նիկոլա 2-րդը. — ոռա՜ա՜ա՜» — նետեց Օսեփ Նարիմանովը դեպի հասարակությունը, և նորից, կանաչ սեղանի վրայից, չափ տվին, ձեռքերը թափահարելով, Գեներալ Ալոշը և Մազութի Համոն: \nԱպա, բավականին չափ տալուց և բղավելուց հետո, ցած իջան Գեներալ Ալոշը և Մազութի Համոն: \nԵվ ահա, երկու այդ պատկառելի նաիրցիների առաջնորդությամբ, քաղաքացիների թափորը դուրս եկավ այգուց և շարժվեց դեպի մեծ փողոցը՝ գավառապետի բնակարանը:\n\nԵրբ թափորը, զինվորական երաժշտախմբի նվագակցությամբ, անցնում էր Տելեֆոն Սեթոյի և Եգոռ Արզումանովի սրճարանների մոտով — նրանցում հավաքված նաիրցիները, որ զբաղված էին թուղթ, դոմինո, կամ նարդի խաղալով, դուրս թափվեցին և, մինչև թափորի հեռանալը, մնացին կանգնած սրճարանների առաջ: \n«է՜ս ի՞նչ ղալաբալըղ է էլի» — հարցրեց Մեռելի Ենոքը՝ դիների աղջիկը ձեռին: \n«էլի հացը պրտի թանգընա» — պատասխանեց կտրուկ Տելեֆոն Սեթոն և ներս մտավ սրճարանը գլուխն օրորելով: \n«Հե՛չ չեմ հասկընա, թե յանի ընչի՞ է էս զուռնանա-նաղարեն» — ասաց նա սրճարանում ոչ թե մասնավորապես մեկին, այլ ընդհանուրին դիմելով, բայց պատասխան չստացավ, որովհետև դեռ դուրսն էին բոլորը, նայում էին թափորին: \n«Էլի հացը պրտի թանգընա, էդ զուռնեն է կփչեն» — կրկնեց նա իր խոսքը, երբ ներս մտան նորից այցելուները՝ ընդհատված խաղը շարունակելու: \n— «Ըբր ի՞նչ պըտի էղնի» — պատասխանեց նրան Քոռ Արութը, — և նաիրցիները, խորհրդավոր, գլուխներն օրորեցին: \nՍրճարանում եղածներից մի քանիսը սակայն, ինչպես պ. Աբոմարշը, մանրավաճառ «Ֆռանգը», Կաթոլիկ Դանիելը և ուրիշները, տեսնելով, որ թափորն առաջնորդում են այնպիսի պատկառելի նաիրցիներ, ինչպիսի՛ք են Գեներալ Ալոշը և Մազութի Համոն, — իրենք ևս խառնվեցին թափորին, գնացին հոսանքով: \nՇուտով հայտնի եղավ ամենքին, որ գնում են գավառապետին իրենց քաղաքացիական պատրաստակամությունը հայտնելու, իրենց հպատակությունը, — և պ. Աբոմարշը գտավ, որ դա միանգամայն աներաժեշտ է, աներաժեշտ ու ցանկալի: \n«Աշես մինչև, քանի՞ տարեկանը պըտի կանչեն» — հարցրեց Կաթոլիկ Դանիելը մտահոգված. «Վո՞վ գիտե, նայած հանգամանքին» — խորհրդավոր պատասխանեց Աբոմարշը, և երկու խոսակիցներն էլ, կարծես թե, տխրեցին. լուռ քայլում էին աչքերը սեփական կոշիկներին հառած:\n\nԿիրակի, շոգ օր էր. արևը փայլում էր ոսկեգույն, երկինքը, պարզ, անամպ կործվել էր քաղաքի վրա, որպես կապույտ ափսե: \nՆվագում էր երաժշտախումբը, մարդիկ, կիրակնօրյա գույնզգույն շորերով, հետևում էին նրան, և ամբոխի մեջ խռնված, մեծ մասամբ երաժշտախմբի առաջն ընկած երեխաներին զվարթ խրախճանք էր թվում անհասկանալի այդ երթը: \nՏաս-տասներկու տարեկան մի տղա, Հաջի Օնիկ էֆենդի Մանուկոֆի «պզտիկը», որ հայտնի էր բոլորին իր չար բնավորությամբ — քայլում էր, հաղթական, թմբկահարի կողքից և, իրեն զինվորականի նմանեցնելով, չափ էր տալի «Մե՛կ-երկո՛ւ, մե՛կ-երկո՛ւ, մե՛կ-երկո՛ւ»: \nԹափորը, վերջապես, մոտեցավ գավառապետի բնակարանին: \nԵրաժշտախումբը նվաղեց «Բոժե ցարյա», գավառապետը ելավ պատշգամբ: \n«Ուռաա՜» բացականչեց ամբոխը՝ Գեներալ Ալոշի ղեկավարությամբ: \nԱպա տիրեց լռություն՝ մեռելային սարսափ: \nԲոլորի աչքերը մեխվեցին գավառապետին: \nՆա-նիհար, բարձրահասակ բարակ ձեռնափայտ է կարծեմ ծայրին սոխի գլուխ: \nՄի երկու վայրկյան նայում է վերևից, պատշգամբից, ներքևում հավաքված ամբոխին բարձրահասակ գավառապետը: \nՁեռքը բերանին է տանում՝ հազում է երևի, և ապա — չոր, կտրուկ, զինվորականին վայել հատու, հաստատ ձայնով սկսում է խոսել: \nՊատերազմ: \nԿայսր: \nՎիլհելմ II: \nՄեր պարտքն է ծառայել հայրենիքին ու գաճին: \nԿեցցե՛: \nԿորչի՛: \nՈռռա՜:\n\nՆորից արձագանքում է ամբոխը, նորից –նվագում է երաժըշտախումբը «Բոժե ցարյա»: \nԵվ ահա — նորից դուրս է գալիս... \nՄազութի Համոն: \nՔաղաքացիների դեմքը փայլում է պարծանքից, փթթում է նաիրցիների դեմքը, որպես բացված մի վարդ: \nԻ՞նչ պիտի աներ, ասացեք խնդրեմ, Նաիրյան այդ քաղաքը, եթե չլիներ Համո Համբարձումովիչը, այդ «Լույսի» կառավարիչ Մազութի Համոն: \nԿկորչեր, ոտնատակ կլիներ՝ կթաղվեր տգիտության անսահման խավարում: \nԱմեն տեղ նա էր, ամեն դժվարին դեպքում նա՛ պիտի, միայն նա՛, սայլը ցեխից հաներ: \nԱյդպես էլ այժմ: \nՔաղաքացիների կողմից նա, Մազութի Համոն, ամենայն պատրաստակամություն հայտնեց մինչև, վերջին կաթիլ արյունը կռվելու՝ հանուն Գահի և Հայրենյաց: \nԳիտեր, հասկանում էր Համո Համբարձումովիչը, թե որտեղ ինչ լեզվով է հարկավոր խոսել: \nՕձի լեզու ուներ Համո Համբարձումովիչը — Մազութի Համոն:\n\nՄազութի Համոյից հետո շնորհակալություն հայտնեց երախտապարտ քաղաքացիներին գավառապետը և ապա առաջարկեց ցրվել տները և զբաղվել առօրյա գործերով: \nԳեներալ Ալոշը, Համո Համբարձումովիչը, Օսեփ Նարիմանովը և բժիշկը հրավիրվեցին վեր՝ ճաշի: \nԺողովուրդը ցրվեց, գնացին՝ ո՛րը տուն, ճաշի, ո՛րը Եգոռ Արզումանովի, կամ Տելեֆոն Սեթոյի սրճարանը, ոմանք էլ կրկին քաղաքային այգին վերադարձան՝ օրվա մնացած մասն այնտեղ անցկացնելու:\n\nԱյսպիսի ահա շուքով ու հանդիսավորությամբ դիմավորեց Նաիրյան այդ քաղաքը հետագայում Համաշխարհային Պատերազմ կոչված արյունալի հյուրին, դիմավորեց, ինչպես այդ վայել էր ամեն մի իսկական քաղաքի, խորին աչալըրջությամբ, և այդ հանգամանքով քաղաքը պարտական էր կրկի՛ն նրան, իր արժանի զավակին — Համո Համբարձումովիչ Ասատուրովին — Մազութի Համոյին:\n\nՀաջորդ օրը, երկուշաբթի, բոլորը, ինչպես միշտ, արթնացան առավոտ մութլուսուն և գնացին գործի: \nՈչինչ չէր փոխվել, ոչինչ չէր կատարվել, եթե միայն փոփոխություն չհամարենք այն հասարակ հանգամանքը, որ Գեներալ Ալոշը, Մազութի Համոն և ընկերները այդ առավոտ մի փոքր հոգնած էին զգում իրենց, մի փոքր կոտրված, ինչպես այդ լինում է սովորաբար լավ քեֆերից հետո: \nԻսկ քաղաքացիների մեծ տոկոսին, մանավանդ առևտրական փողոցի գործնական ներկայացուցիչներին, այնպես էր թվում, թե պատերազմի մասին երեկ, կիրակի օրը եղած բոլոր զրույցները ոչ այլ ինչ էին, եթե ոչ — կիրակնօրյա ներելի հանաքներ, անցավ կիրակին, եկավ երկուշաբթին՝ բավական է. թույլ տվեք զբաղվենք հոգսերով: \nԻհարկե, խոսում էին մեկմեկ և պատերազմի առթիվ, բայց խոսում էին այնպես, ի միջի այլոց, որպես իրենց չվերաբերող մի բանի մայսին: \nԱյդպես էր — առաջին, երկրորդ, երրորդ օրը, այդպես էր առաջին շաբաթվա ընթացքում, բայց կամաց-կամաց հեռու պատերազմն սկսեց նկատելի դառնալ նույնիսկ Նաիրյան հեռու այդ քաղաքի, այո, ամե՛ն ինչում– և նույնիսկ մանրածախ Կոլոպոտյանը և Մեռելի Ենոքն սկսեցին զգալ իրենց շրջապատում անսովոր մի մթնոլորտ, անհասկանալի մի փոփոխություն: \nԲայց օրերում ու ժամանակներում պատերազմը հայտարարվելու առաջին իսկ վայրկյանից կատարված փոփոխությունը բոլորից առաջ պ. Մարուքեն զզաց Նաիրյան այդ քաղաքում և այն էլ հենց երկրորդ օրը, երկուշաբթի առավոտ — և ահա՛ թե ոնց:\n\nԵրբ, ըստ իր ամենօրյա սովորության (իսկ պ՛ Մարուքեն բացի իր այս միակ սովորությունից չուներ, ընդհանրապես, և ո՛չ մի սովորություն) — վարսավիր Վասիլի վարսավիրանոցը մտավ և, նստելով դեղնավուն հայելու առաջ, դեմքը, հլու, հանձնեց վարսավիրի թավ, կակուղ խոզանակին պ. Մարուքեն — վարսավիր Վասիլը, սապոնոտ խոզանակը թեթև սահեցնելով պ. Մարուքեի այտն ի վար՝ հարցրեց, «էրեկ էդ ի՞նչ էր, պ. Մարուքե. տեսա՞ր Մազութի Համոյին... \nՕձի՛ պես կխոսեր անիծածը»: \nՊ. Մարուքեն չպատասխանեց: \nՏրամադրությունը վատ էր՝ գիշերը չէր քնել: \nԵրեկոյան յոթից մինչև գիշերվա երեքը պրաֆերանս էր խաղացել այգու ակումբում Արամ Անտոնիչի, Կինտաուրի Սիմոնի և էլի սատանան գիտե, թե ում հետ («շեֆերը» չկային, նրանք, ինչպես գիտենք, ճաշի էին հրավիրվել գավառապետի բնակարանը, և այդ ճաշը, անհասկանալի պատճառով, տևել էր մինչև գիշերվա տասնմեկը...): \nԲայց բանը նրանց ճաշը չէր, իհարկե, պ. Մարուքեն թքել էլ չէր ուզի նրանց ճաշի վրա. պ. Մարուքեն հասկանում էր, իհարկե, այդ ճաշի իմաստը, գավառապետի «տակլիզատորների» լակած «Մադերը» չէր նրա մռայլության պատճառը, այլ այն, որ նա երեկոյան խաղում տարվել էր Արամ Անտոնիչին մի խոշոր գումար և չէր կարողացել վճարել, որովհետև չէր ունեցել մոտը: \nՊ. Մարուքեն ինքը առաջինը չէր սիրում «Նիսիա» խաղալ, բայց ավելի ևս դեմ էր դրան Արամ Անտոնիչը. բայց երեկոյան դեպքը կատարվեց թյուրիմացաբար, առանց իր իմանալուն. ինքն էլ չհասկացավ, թե ինչպես «տալիայի» վերջում ինքը տարված դուրս եկավ չորս հարյուր յոթը ռուբլի, այնինչ մոտը կար ընդամենը հարյուր իննսուն — երկու հարյուր ռուբլի: \n«Յորղանիդ չափը գիտենա՞ս» — ասել էր, բարկացած, Արամ Անտոնիչը պ. Մարուքեին, երբ տեսել էր, որ վերջինս իր տարված գումարը չունի: \n«Ներողություն, վաղը կվճարեմ» պատասխանել էր պ. Մարոքեն քաղաքավարի և շտապ դուրս էր եկել ակումբից՝ ետևից լսելով Արամ Անտոնիչի հռհռոցը և Կինտաուրի Սիմոնի, այդ Կլուբի մեյմունի ստրկական արձագանքը... \nՄեծ ինքնասիրություն ուներ պ. Մարուքեն և սիրում էր ամեն ինչում «գերմանացի» լինել, այնպես որ այդ դեպքը թողել էր նրա վրա ահռելի տպավորություն, ոչնչացրել էր նրան, հավասարել էր գետնին: \nԳունաթափ եկել էր տուն և երեսնիվայր ընկել էր անկողնու վրա՛ մինչև առավոտ մնացել էր այդպես: \nԲորբոքված ուղեղում մինչև առավոտվա ծեգը զանազան զուգորդությամբ ու կարգերով շարվել էին — թվեր, թվեր, թվեր, գույնզգույն թղթադրամներ, խաղաթղթեր: \nԳլուխը ցավում էր հոգնությունից, ուղեղը մշուշի էր նման, ծփում էր, ծանր, մութ, ծփում էր ուղեղը, և, տարբեր ձևերով ու կարգով, շարժվում էին ուղեղի միջով — թվեր, թվեր, թվեր գույնզգույն թղթադրամներ, խաղաթղթեր: \nՊ. Մարուքեն ո՛չ մի մեղք չունի, պ. Մարուքեն երբեք չի երկարել իր ոտքերը վերմակից ավելի, կգտնի, այսօրևեթ կգտնի պ. Մարուքեն այդ խղճուկ կոպեկները և կշպրտի այդ չտեսի դեմքին: \nԵվ այժմ էլ, դեմքը դեմ արած վարսավիր Վասիլի թավ, կակուղ ածելուն հենց այդ էր մտածում, իր հոգնած ուղեղի չհնազանդվող ճիգերով, պ. Մարուքեն. ումնի՞ց վերցնի: \nԴեմքը դեղնել էր, ձգվել. աչքերը բութ, անիմաստ՝ նայում էին — ինքն էլ չգիտեր, թե ո՞ւր, աչքերը տեսնում էին — գույնզգույն թղթադրամներ:\n\nՎարսավիր Վասիլը — ի՜նչ շունն էր, որ չիմանար... իհարկե, գիտեր, դեռ երեկոյան լսել էր բանի եղելությունը, բայց չէր ուզում այդ առթիվ խոսել, նույնիսկ պ. Մարուքեի, ըստ սովորության, «տրամադրությունը» չհարցրեց. գիտեր, որ «վատ» է — ի՞նչ հարցներ: \nՄոտեցրել էր շրթունքները, որքան որ կարող էր, պ. Մարուքեի դեմքին, սահում էր — թավ, թեթև քսվելով՝ սահում էր ածելին նրա դեմքն ի վար: \nԼուռ էր, տոթ ու հանգիստ, լսվում էր վարսավիրի դանդաղ շնչառությունը — ու դու, կպչող, բաղանիքի շոգիի նման խեղդող ալիքներով քսվում էր Վասիլի շնչառությունը պ. Մարուքեի դեմքին: \nԲայց պ. Մարուքեն ոչինչ չէր նկատում, պ. Մարուքեի հոգնած ուղեղում, ինչպես բաղանիքի մառախուղում, օրորվում, օրորվում էին, շոգիի գույնզգույն կաթիլների նման — գույնզգույն թղթադրամներ...\nԴուռը բացվեց և ներս ընկավ — մանր, չոր, հաստատ քայլերով, կարծես երկու ձեռնափայտ էին հատակին խփում — Հաջի Մանուկոֆ էֆենդին: \n« — Հը՛, բարի լո՜ւյս, էֆենդի աղաներս, բարաջողում» — ուրախ բացականչեց Մանուկոֆ էֆենդին. «Գործդ աղեկ է, Վասի՛լ, վով չգա-չգա-պ. Մարուքեն հոս է ու հոս...»:\n\n«Համեցե՛ք նստի, էս է, կվերջացնեմ» — շրթունքները հեռացնելով պ. Մարուքեի դեմքից, ժպտալով պատասխանեց վարսավիրը. — «Քեֆերդ տեղը կերևա, փա՜ռք Ալլահին»: \n—\n«Ինչո՞ւ չերևա, աղա՛ս»,— բացականչեց Հաջին բարկացած\n«Տղա մըն ալ ավելցավ Հայաստանին, աս անգամ մանչ է, յա՜...»: \nՀերո՛ս էր, Հաջի Մանուկոֆ էֆենդու կնիկը — Նունուֆար հանըմը — տղա էր բերել:\n\nՀաջի Մանուկոֆ էֆենդու այդ ուրախ տրամադրությունը հույսի պես վառվեց պ– Մարուքեի ուղեղում, բութ, քնկոտ աչքերում վայրկենապես բռնկվեց սուր, հուսալից մի իմաստ:\n\n— «Դե՛ շուտ» — խռպոտ շտապեցրեց պ. Մարուքեն ձախ ուսը ցնցելով. — «ուշանում եմ»:\n\nՎարսավիր Վասիլը վերջացրել էր արդեն: \n«Շնորհավորում եմ, պ. Հաջաղա» — վեր կենալով տեղից՝ պարզեց ժպիտն ու ձեռքը Մանուկոֆ էֆենդուն պ. Մարուքեն: \nՀաջի Մանուկոֆ էֆենդին երկու մատը դրեց պ. Մարուքեի ձեռքը, ձեռք սեղմել չգիտեր: \nՊ. Մարուքեն պինդ, սրտագին սեղմեց Հաջու երկու մատը և ... չգիտեր, ո՞նց սկսեր: \nԲարեբախտաբար Մանուկոֆ էֆենդին հանեց նրան դժվարին դրությունից:\n\n— «Ժամանակ ունես նե — քալե ղահվե մը խմենք» — ասաց Մանուկոֆ էֆենդին և մատները խլեց պ. Մարուքեի ձեռքից: \n— «Հետո կուգամ» — նետեց վարսավիրին Հաջին, շուռ եկավ, առանց ետ նայելու և պ. Մարուքեի համաձայնությունն առնելու դուրս եկավ վարսավիրից: \nՊ. Մարուքեն, առանց երկար մտածելու, հետևեց նրան, իսկ վարսավիր Վասիլը զայրացած, զարմացած հայացքը նրանց կռնակներին հառած՝ մնաց մի երկու վայրկյան սապոնոտ խոզանակը ձեռքին, ապա՝ երբ նրանք անհետացան, — «Թյու, նալլաթ կարողությանդ, մա՛րդ» — թքեց, ի խորոց սրտից, վարսավիր Վասիլը Հաջու հասցեին. հետո մոտեցավ լվացարանին, լվանալով սապոնոտ խոզանակը, սկսեց շվացնել «Ախ զաչեմ էթա նոչ» «մոդնի» երգը:\n\nՄանր, չոր, հատու քայլերով, կարծես երկու ձեռնափայտ էին խփում մայթին — գնում էր առաջից, առանց ետ նայելու, Հաջի Մանուկոֆ էֆենդին: \nՈւրախ մտածում էր Մանուկոֆ էֆենդին, որ լավ ազատվեց «ուշազբաղ պերպեր»-ից: \nՈչ թե սափրվելու նպատակով մտավ վարսավիր Վասիլի խանութը Հաջի Օնիկ էֆենդին, օ, ո՛չ. նա շաբաթը մի անգամ էր ածիլվում և այն էլ շաբաթ օրերը, — նրա նպատակն էր իր նորելուկի մասին վարսավիրին հայտնելը. «Պերպերի լեզու — բաղանիքի դուռ» — մտածում էր Հաջին, և նա, իհարկե, իրավունք ուներ: \nՊ. Մարուքեի մասին, որին հրավիրել էր ինքը մի բաժակ սուրճի, մոռացել էր բոլորովին: \nԲայց պ. Մարուքեն նրան չէր մոռացել: \nՄտածում էր, նրա ետևից հազիվ հասնելով, պ. Մարուքեն, որ եթե բարեհաճի Հաջին փոխարինաբար տալու հարկավոր գումարը — փրկված կլինի, հակառակ դեպքում... \nՊ. Մարուքեն չգիտեր, թե ի՞նչ կարող է լինել հակառակ դեպքում:\n\nՀաջի Մանուկոֆ էֆենդին, խանութը հասնելով, կանգնեց. կտրուկ շուռ եկավ դեպի պ. Մարուքեն: \nՊ. Մարուքեն, որ, մտազբաղ, դեռ փոխում էր քայլը առանց դեմը նայելու — գլուխը թափով խփեց Հաջի Մանուկոֆի դեմքին, ռեզինե գնդակի նման ետ ցատկեց, շփոթված, պ. Մարուքեն:\n\n— «Յավա՜շ է, յավրում, ի՞նչ էղավ քեզի» — բացականչեց Հաջին, բարկացած. ապա. — «Գնա՛ Սիմոնին ըսե ղահվե մը հրամցնե հաշվուս, ես ժամանակ չունիմ, ներող կըլլաս» — ասաց նա, Հաջի Օնիկ էֆենդի Մանուկոֆը, դուռը բաց արավ արագ, մտավ — և դուռը ետ խփեց պ. Մարուքեի քթին:\n\nՀասկացավ պ. Մարուքեն, որ հույս չկա: \n«Թու՛» — թքեց պ. Մարուքեն, վարսավիր Վասիլի նման, էֆենդու հասցեին: \nԵվ քայլեց... ու՞ր: \nՄթնեց, մթնեց աշխարհը պ. Մարուքեի աչքին, հուսահատությունը հասավ բարձրագույն կետի: \nԿպատմե, ծաղրելով, կպատմե երևի իր բոլոր ծանոթներին Արամ Անտոնիչը հիմա այդ «վերջին խայտառակությունը»: \nԿըպատմե — պ. Մարուքեի մթնած ուղեղում երերացին գունատ, զազրելի դեմքերը Օսեփ Նարիմանովի, Գեներալ Ալոշի, Մազութի Համոյի: \nԵվ հանկարծ, այդ վայրկյանին ահա, հուսահատության այդ ծայրահեղ վայրկյանին — հիշեց երեկվա եռուզեռը պ. Մարուքեն. կանգնեց, պատկերացավ հանկարծ պ. Մարուքեի բորբոքված ուղեղում կանաչ սեղանի վրա կանգնած Մազութի Համոն: \nԵվ Մազութի Համոն, այդ ամենասովորական «Լույսի» կառավարիչ Համո Համբարձումովիչը. երևաց նրան — ուրիշ, երևաց անծանոթ: \nԻնչպես հեռո՜ւ-հեռո՜ւ, պատմական մի անձնավորություն, կանգնեց նրա գլխում Մազութի Համոն... \nԻնչպես պատմության դասագրքից հանած գրավյուր` պատմության դասագրքից սահեց Մազութի Համոն դեպի պ. Մարուքեի բորբոքված ուղեղը: \n«Պատերազմ» — ասաց երեկվա ձայնով, պ. Մարուքեի բորբոքված ուղեղին Մազութի Համոն: \nԵվ պ. Մարուքեի սրտում ինչ-որ անհայտ մի ձեռք շարժեց, ժամացույցի սլաքի նման, ինչ-որ ծանր մի բան սովորական տեղից, պ. Մարուքեն հասկացավ, վերին մի հրաշքով գլխի ընկավ հանկարծ, որ այդ վայրկյանից սկսած ուրիշ է աշխարքն արդեն, — որ, այդ վայրկյանից սկսած, սկսվում է օրերում և ժամանակներում և ուրիշ մի բան. — այն, որ փոխելու է աշխարքը հիմնովին, ցնցելու, տակն ու վրա է անելու, — եթե միայն կարելի է այսպես ասել — դարավոր հիմերը... \nՑիրկի մեյմունի նման, ինչպես կասեր այդ մասին վարսավիր Վասիլը, — գլխիվայր մի ցատկյուն կատարեց կանաչ սեղանի վրայից, ինչպես դարավոր մի պատվանդանի վրայից, պ. Մարուքեի ուղեղում Մազութի Համոն, գլխիվայր մի ցատկյուն կատարելով՝ Մազութի Համոն թռավ դեպի պատմության դասագիրքը... \nՆորից, ինչպես ամբողջ գիշերը, սահեցին, դանդաղ, շարժվեցին մի վայրկյան նրա ուղեղում — գույնզգույն թղթադրամներ: \nԲայց, իմեծ զարմանք իրա, սիրտը չպաղեց, չխոցվեց, չճմլվեց: \n«Եռունդա՛» — դուրս թռավ, լսելի ձայնով, պ. Մարուքեի շրթունքներից, քարե մի ծանրություն սրտից ընկավ: \nԱրագացրեց քայլերը պ. Մարուքեն, պ. Մարուքեն գնաց տուն քնելու: \nՀետագայում, հիշելով այդ վայրկյանը, քթի տակ ժպտում էր իր այդ զարմանալի, համարյա մարգարեական տեսողական կարողության վրա պ. Մարուքեն, բայց հետագայում իր այդ համարյա մարգարեական տեսողական կարողությունը այլ բանի էր վերագրում պ. Մարուքեն. Պ. Մարուքեի կարծիքով՝ իր այդ համարյա մարգարեական տեսողական կարողությունը հետևանք էր ոչ, թե ուղեղի բորբոքման, ինչպես կարող է մտածել միամիտ ընթերցողը: \nԱյլ, եթե միայն գեղարվեստական գրվածքում կարելի է այսպես արտահայտվել — քաղաքական հեռատեսության...\nԱրդեն սկսվել էր «կռիվը» ինչ-որ անհայտ տեղերում, մի, երկու ամիս էր արդեն, ինչ սկսվել էր պատերազմը: \nՎաղուց արդեն ծայր էին առել շշուկներ, որ շուտով, այսօր չէ — վաղը, ինչպես Տելեֆոն Սեթոն էր ասում՝ «ռուսը կռվի կըկանչե անօրենին»: \nԽոսում էր՝ արդեն ասում էր քաղաքային այգում ընկ՛ Վառոդյանը ծանոթ օրիորդներին, որ կա, արդեն «Կենտրոնում» ստացված են ստույգ տեղեկություններ, որ շուտով, շատ շուտով կռիվ կհայտարարվի նաև «ոսոխին», և այն ժամանակ արդեն ամեն ինչ կփոխվի... \nԼայն հորիզոններ կբացվեն այն ժամանակ Նաիրիի համար, — խորհրդավոր ձայնով, որպես պետական մի գաղտնիք, ասում էր ընկ. Վառոդյանը ծանոթ օրիորդներին: \nՉգիտեմ այդ ի՞նչ փոփոխություններ է, որ դեռ նոր պիտի տեղի ունենային այդ քաղաքի կյանքում և ի՛նչ հորիզոններ պիտի բացվեին Նաիրիի առաջ այդ խորհրդավոր փոփոխություններից, չգիտեմ, ասում եմ, որտեղի՞ց էր ստանում «Կենտրոնը» նման տեղեկություններ, բայց մի բան կարող եմ հաստատ ասել, որ որոշ փոփոխություններ արդեն իսկ տեղի էին ունեցել շատերի գործերում, բայց այդ բանը, դժբախտաբար, չէր կարողացել տեսնել ընկ. Վառոդյանը: \nԱյդ «տեղեկությունները» նա կարող էր ինքը, առանց «Կենտրոնին» դիմելու, հենց տեղում ստանալ ամեն մի ամենահասարակ նաիրցուց, թեկուզ հենց մանրավաճառ Կոլոպոտյանից, որի առաջ, այո՛, արդեն իսկ բացվել էին որոշ հորիզոններ... նրա, մանրածախ Կոլոպոտյանի կյանքում, արդեն իսկ տեղի էր ունեցել այն աչքի ընկնող, կենսական փոփոխությունը, որ, մի երկու ամսվա ընթացքում, ռաֆինադ շաքարի գինը 14 կոպեկից թռել էր 17-ի: \nԱվելացրել էր գինը Հաջի Օնիկ էֆենդի Մանուկոֆը, որ ստանում էր շաքարը տեղից, ստանում էր վագոնով և, իր հերթին, պարկերով ծախում էր մանրավաճառներին: \nԲայց այդ դեռ չնչին փոփոխություն էր, համեմատած այն ավելի քան շոշափելի փոփոխության հետ, որ տեղի էր ունեցել հենց այդ նույն Կոլոպոտյանի հարևան՝ Կաթոլիկ Սիմոնի խանութում: \nԵվ ուրիշ խանութներում ևս, որոնցում պակասել էր արդեն, կամ պիտի պակասեր, կամ պակասելու վրա էր օգնող ձեռքը. որի որդին, եղբայրը, որը հենց ինքը՛ Գնացել, տարել էին արդեն — Կաթոլիկի որդուն, նրա հարևան Կարապետյանի, Մարտիրոսյանի ու հազար ու մի անհայտ «յան»-երի որդիներին, եղբորը, իրան: \nՀերթի էին հենց իրենք — պ. Աբոմարշը, Կինտաուրի Սիմոնը, սա, նա, մյուսը, ո՞րը թվես: \nԱրդեն ամեն առավոտ երևում էին պատերի վրա — պատերի վրա փակցնում էին՝ արդեն ինչ-որ անհայտ ձեռքեր սպիտակ հրամաններ: \nԿանչում էին թղթերի վրայից, պատերի վրայից, կանչում էին սպիտակ հրամանները — սրան, երկրորդին, հարյուրին, կանչում էին դեպի հինգհարկանի շենքը: \nԳալիս, թափվում էին արդեն ամեն առավոտ, լցնում էին փողոցներն ու մեյդանը — պատանի, երիտասարդ, տարիքոտ տրեխավորներ, շրջանի գյուղերից գալիս հավաքվում էին հինգհարկանի Շինության առաջ: \nԳնում էին այդտեղից — կայարան, խմբերով, գնում էին կայարան: \nԿանգնում էր, երկար ու կարմիր, ապրանքատար գնացքը, կանգնում էր կայարանից բավականին հեռու՝ դեպոյի մոտերքը: \nՏրեխավոր մարդիկ լցվում էին մեջը. թափվում էին մեկը մեկի վրա, ինչպես ձկները տակառում: \nՍուլում էր շոգեմեքենան, սուր, խեղդամահ արվող անասունի նման, սուլում էր սուլոցը շոգեկառքի: \nՏրեխավոր մարդիկ գոռում էին անիմաստ. տրեխավոր երիտասարդները երգում էին պառավաձայն. —\n\n\n\n\n\n«Տա՜ — նը՜ը՜ը՜ — մե՛ն — ադե՛ ջան — տա՜ա՜ — նը՜ը՜ը՜ — մե՜-ե՜ե ե՜ն...»:\n\nԻսկ մյուս կողմից, գալիս էին գնացքներ, ամեն օր, ամեն գիժեր գալիս էին գնացքներ անհայտ հեռուներից դեպի Նաիրյան այդ քաղաքը: \nՈւ լցվում էր քաղաքը զինվորներով, լցվում էր քաղաքը օր օրի վրա, վայրկյան վայրկյանի ետևից: \nՈւրախ էին– Եգոռ Համբարձումովը, Բոչկա Նիկոլայը, մանրավաճառ Կոլոպոտյանը: \nՈւրախ էր, ընդհանուր առումով, ամբողջ Լորիս-Մելիքյանը՝ կայարանից — մեյդան: \nԷլ, իհարկե, առավոտ կանուխ, մշուշի միջից իր խանութը վազող նաիրցի վաճառականը, մանրավաճառը, չարչին, Հաջի Մանուկոֆն ու Կոլոպոտյանը չէին մտածում, որ մինչև ինը տասը, ինչպես այդ տեղի էր ունենում առաջ, պետք է իրենց խանութների դռանը անգործ կանգնած, ձանձրությունից հորանջեն: \n0, ո՛չ, իհարկե, ոչ: \nԱռավոտվա ծեգից մինչև երեկոյան մութը լի՛քն էր, լի՛քն էր լինում փողոցը հիմա «սոխով ու սխտորով», ինչպես անվանում էին խանութպանները ռուս զինվորներին և գյուղացի նորահավաքներին: \nԵվ ի՞նչ, վատ չէ՛ր: \nՈրը մի քառորդ շաքար, որը հինգ կուղեկի հալվա, որն էլ ուրիշ մի բան — ամենքից «մի կուղեկ, հաշիվը — հարյուր՝ մանեթը կա: \nԱյդ դեռ մանըրմունրը: \nՍրա հետ համեմատած — թալան էր, ինչպես, նախանձելով, ասում էր Կոլոպոտյանը, — Հաջի Մանուկոֆինը, պարսիկինը և ուրիշ մեծ մաղադաներինը՝ փոդրաթչիներինը: \n— «Տասը վագոն սապոն, 10 խոզի ճարպ, տասն էլ չգիտեմ ի՞նչ զահրումար» — ահա, Կոլոպոտյանի հաշվով, նրանց «տոմարը»: \nՄենակ Մեռելի Ենոքն էր, խեղճը, հին օրերի օրը. սկզբում նա կարծեց, որ իր գործը ևս աջողակ կգնա, բայց չարաչար սխալվեց, մեռնողները, ճիշտ է, շատացան աշխարհում, բայց ո՛չ այնպիսիքը, որոնք պետք ունեին դագաղի, «սոխերին», ինչպես նա էր ասում, «կադյոնի» էին թաղում, այսինքն՝ առանց դագաղի, իսկ «սխտորները»... \nԴե՛, ե՞րբ էին այդ տրեխավոր «բոիները» մարդավարի ապրել: \nԱյնպես որ նա, ինչպես առաջ, օրվա մեծ մասն անգործ, ձանձրույթից ձանձրացած՝ թիթեղե սպիտակ հրեշտակներ էր փակցնում պատրաստի դագաղների վրա, իսկ երբ դրանից էլ էր ձանձրանում Մեռելի Ենոքը — գնում էր Տելեֆոն Սեթոյի սրճարանը՝ վերջինիս եղբոր, հիսունն անց Քոռ. Արութի հետ դոմինո խաղալու: \nՎերջինս ճիշտ որ կույր էր, բայց, բարեբախտաբար, մի աչքից միայն, այդ մի աչքը Քոռ Արութը կորցրել էր երիտասարդ ժամանակ՝ Բարեկենդանի օրը մեյդանում «ղոչի» հետ մենամարտելիս: \nՆրա մոտ էր գնում Մեռելի Ենոքը իր ձանձրույթը փարատելու, որովհետև իր նման անգործ էր լինում Քոռ Արութը. եղբոր սրճարանում Քոռ Արութը, եթե կարելի է այսպես արտահայտվել վարում էր մշտական խաղակցի պաշտոն: \nՄեկմեկ էլ կայարան էր գնում Մեռելի Ենոքը եկող-գնացողին նայելու, որտեղից նա վերադառնում էր տխրած կամ ուրախացած, տխրած, որ ինքը ո՛չ մի շահ, ո՛չ մի հասույթ չունի գնացող-եկողներից, և ուրախացած, որ ինքը չկա և, երևի, երբեք էլ չի լինի ուղարկվողների շարքերում: \nԲայց Մեռելի Ենոքի այդ եթերային ուրախությունը տեղի էր տալիս ծայրահեղ տխրության, երբ նա, քաղաք վերադառնալով, տեսնում էր խանութներում տիրող եռուզեռը: \n— Բոլորը աշխատում էին, բոլորը շահում — բացի իրենից միայն և մեկ էլ իր միակ սրտակից՝ Քոռ Արութից: \nԲայց նրան վիճակված էր զրկվել և իր այդ միակ սրտակցից — մի հանգամանք, որ խոր տպավորություն թողեց նրա ինքնասիրության վրա և մտցրեց նրա կյանքում ևս որոշ փոփոխություններ...\nՄի անգամ, իր անպետք դագաղներից ու հրեշտակներից ձանձրացած, Տելեֆոն Սեթոյի սրճարանը գնաց, ըստ սովորության մի ձեռք դոմինո խաղալու, Մեռելի Ենոքը, բայց մեծ եղավ զարմանքը, երբ տեսավ, որ Քոռ Արութը սրճարանում չկա: \nԿարծեց թե դուրս է գնացել, սպասեց, սպասեց — բան դուրս չեկավ. Քոռ Արութը չկար: \nՏելեֆոն Սեթոն էլ, դե, առաջվանը չէր. նրա սրճարանը ավելի քան լիքն էր լինում հիմա, դժվարանում էր հարցնի: \nՎատ զգաց իրեն Մեռելի Ենոքը, սիրտը պայթում էր սրտմտությունից, այնպես որ չկարողացավ համբերել, մոտեցավ հարցրեց: \n«Գործի եմ դրե վակզըլի մեյդանը»–եղավ Տելեֆոն Սեթոյի պատասխանը. «չայ կծախե»: \nՉհասկացավ առաջին վայրկյանին Մեռելի Ենոքը, բայց մտաբերեց կայարանը, հիշեց, հիշեց վակզալի մեյդանը: \nՍուսուփուս դուրս եկավ Սեթոյի սրճարանից ու շտապ քայլերով դիմեց կայարան: \nԳնում էր, խոշոր քայլերով, հևիհև վազում էր փողոցի մեջտեղից Մեռելի Ենոքը. հրում էին նրան, հայհոյում էին երբեմն, երբ դիպչում էր նրանց, բայց ուշադրություն չէր դարձնում, գնում էր գլուխը կախ և ձեռքերը թափահարելով: \nԵրկար, սև, խունացած չուխի առանց այդ էլ բորբոսնած փեշերը քսվում էին փողոցի փոշուն, ավլում էին փողոցը. նա գնում էր անկանգ, Լիր Արքայի նման սրտում դառնություն ու կսկիծ՝ Մեռելի Ենոքը գնում էր կայարան: \nՎերջապես նա հասավ կայարան և նո՛ր գլխի ընկավ կարծես, որ նրա դիմացը գտնվող նախկին ամայի տարածությունը դարձել է արդեն — բազար, դարձել է, ինչպես Տելեֆոն Սեթոն հորջորջեց — «Վակզըլի մեյդան»: \nՆույն խոշոր քայլերով մտավ վակզալի մեյդանը Մեռելի Ենոքը և այն է, դեռ նոր էր սկսել, դեռ նոր էր ուզում փնտրել իր ընկերոջը՝ Քոռ Արութին, երբ մեկը քաշեց նրա փեշից: \n— «Պաշոլ, հայվարա» — կարծելով, որ ռուս զինվորներն են չուխիցը քաշում, հայհոյեց Մեռելի Ենոքը բարկացած, բայց... «Ե՛ս եմ, մա՛րդ Ասսու, հաչք չունի՞ս» — լսեց Քոռ. Արութի ձայնը — և շուռ եկավ դեպի նա: \nՈւ մնաց, արձան կտրեց՝ տեղնուտեղը քարացավ Մեռելի Ենոքը տեսած տեսարանից: \n— Փոքրիկ մի սեղան. Առաջին կանգնած թեյ էր լցնում թիթեղե թեյամանից քոռ Արութը. կողքին մի ռուս զինվոր պարզել էր ձեռքը, որ վերցնի: \n«Յա՛, տո. գործի՞ ես էղե, Հարութ...» — բացականչեց Մեռելի Ենոքը՝ հայացքը, պուշ, Քոռ Արութին հառած: \n— «Հա՛, ի՞նչ էնենք, Ենոք՜ ջան, յավաշ-յավաշ փարա կաշխատինք, ի՞նչ կա օր–»: \n— Կարծես արդարանալով, կարծես պարծենալով պատասխանեց Արութը. սկսեց դեմը դրած բաժակները մաքրել նայե՜ց նայե՜ց, կոտրած ժպիտը դեմքին, իր նախկին խաղընկերոջը Մեռելի Ենոքը, մի երկու կցկտուր հարցուփորձ արավ առևտրի մասին. — «Է, էրթամ» — ասաց, ապա, առանց ընկերոջը նայելու, Մեռելի Ենոքը — և շուռ եկավ անսպասելի կերպով, խոշորագույն քայլերով վերադարձավ քաղաք:\n\nՀաջորդ օրվանից, փոքրիկ սեղանի դեմը կանգնած, հաց ու կալբաս էր ծախում վակզալի մեյդանում Մեռելի Ենոքը, իսկ մի շաբաթ անց այլևս չէին վախենում, նրա խանութի առաջով անցնելիս, քաղաքի երեխաները. Մեռելի Ենոքը լիկվիդացիայի էր ենթարկել դագաղագործությունը և զբաղված էր այժմ «ձեռքի առուտուրով»:\n\nԱհա՛ թե ինչ փոփոխություններ էին արդեն տեղի ունեցել, մի երկու ամսվա ընթացքում, քաղաքի կյանքում, — իսկ ընկ. Վառոդյանը դեռ սպասում էր, հիմարը, որ «կենտրոնը» տեղեկացնի իրեն ինչ-որ խորհրդավոր որոշումների մասին, որից հետո միայն, ընկ. Վառոդյանի կարծիքով, պիտի տեղի ունենային որոշ փոփոխություններ...\nԵվ ահա…\tհիշում եմ, ինչպես օրս, սիրելի ընթերցող. — նորի՛ց, նորի՛ց, և ամեն ինչի սկզբում, ամեն ինչ սկսողը, ամեն հասարակական քիչ թե շատ աչքի ընկնող երևույթի մասին առաջին շեփորողը — սա ի՛նքն էր, Համո Համբարձումովիչ — Մազութի Համոն էր Նաիրյան այդ քաղաքում: \nԵվ այս անգամ էլ էլի նա՛ էր, էլի նա ինքը, քաղաքի ամենաազդեցիկ մարդը, «Լույսի» կառավարիչը և «Ընկերության» տեղական կոմիտեի նախագահը — Մազութի Համոն: \nԻհարկե, «Ընկերության» ազդեցիկ անդամ լինելուն էր հարկավոր վերագրել այն հանգամանքը, որ Մազութի Համոն ամեն ինչ գիտեր, ամեն ինչ իմանում էր ժամանակին և ժամանակին էլ հայտնում էր, ում որ հարկն էր, ում որ հարկավոր էր հայտնել: \nԲայց այս դեպքում հարկավոր էր հայտնել ի լուր բոլորի, «հայտնի՛ր բոլորին» — այսպես էր գրված, ասում էր ընկ. Վառոդյանը, այն գրության վրա, որ ստացվել էր, ավելի ճիշտ կլինի ասել` որ ստացել էին «Կենտրոնից»: \nԸնկ. Վառոդյանը իր սեփական աչքերով տեսել էր այդ գրությունը Մազութի Համոյի գրասենյակում. Համո Համբարձումովիչն ի՛նքն էր ցույց տվել այդ հետաքրքիր գրությունը ընկ, Վառոդյանին: \nԸնկ. Վառոդյանն էլ, չգիտենք թե ինչու, հարկ էր համարել հայտնել ամենից առաջ պ. Մարուքեին — բայց ոչ թե «Կենտրոնից» ստացած այդ գրության, այլ այն «ըղձալի տեղեկության» մասին, որ բերել էր գրությունը: \nՊ. Մարուքեն այնքան էլ չէր սիրում ընկ. Վառոդյանին, այդ, ինչպես արտահայտվում էր նա — «Նաիրցի վարժապետին», որի կռնակի վրա, ինչպես հայտնի է արդեն քեզ, սիրելի ընթերցող, «Դառնության կենտրոնից» հիշատակ էին մնացել հետաքրքիր հետքեր: \nԸնկ. Վառոդյանն էլ, իր հերթին, վերևից էր նայում այդ «Եվրոպացի ավանակ Դրաստամատյանին», որի պատմական ազգանվան սկզբնատառը այդպես անբարեխղճաբար փոխելով բավականին զվարճություն էր պատճառում ընկ. Վառոդյանը ծանոթ օրիորդներին: \nԲայց ընկ. Վառոդյանի նման, ոչ այնքան էլ բարյացակամ, վերաբերմունքը դեպի պ. Մարուքեն բխում էր ո՛չ թե անձնական, այլ ավելի քան օրյեկտիվ, հասարակական պատճառներից, բանն այն է, որ պ. Մարուքեն երբեմն թույլ էր տալիս իրեն բավականին երկիմաստ հայտարարություններ անել «Ընկերության» հասցեին, ահա՛ թե ինչ... \nԱյս բանը նրան ո՛չ միայն ընկ. Վառոդյանը, այլև Կլուբի Մեյմունն անդամ չէր կարողանում ներել, թեկուզ նա, այդ կոշկակար Սիմոնը, ոչ թե անգամ էր «Ընկերության», այլ սոսկական համակրող: \nԵվ ինչպե՞ս էր համարձակվում պ. Մարուքեն — ահա՛ զարմանալին, ո՞վ, ո՞վ չգիտեր, որ ավելի հեշտ էր «Մութ սենյակում»հայհոյանք շպրտել «Նիկոլի» հասցեին, քան, անգամ երազում, անբարյացակամ վերաբերմունք ցուցահանել դեպի «Ընկերությունը»: \n— «Ընկերությունը», ինչպես առաջին մասում առիթ ունեցանք ասելու, «Կենտրոն» էր, է այն էլ — «Գերկենտրոն»: \nԵթե դու ցանկություն ունես, սիրելի ընթերցող, թեկուզ ամենահեռավոր, ամենանսեմ կերպով պատկերացնել այդ «Կենտրոնը» — երևակայիր հետևյալը: \n— Ինչ-որ անհայտ մի տեղ, մի տեղ, որի ուր լինելը ոչ ոք, նույնիսկ ընկ. Վառոդյանը չգիտե. Նաիրյան, չինական, կամ, ո՞վ գիտե, կարող է պատահել, որ ասորա-բաբելական իքս, իգրեկ, զեթ — Անհայտ քաղաքում, քաղաքի ծայրամասում, կենտրոնում, կարող է գերեզմանատանը — մի խոսքով այնպիսի մի տեղում, որի գոյությունն անգամ կասկածի է ենթարկվում — կա, գոյություն ունի — չգիտեմ, ինչպե՞ս ասեմ, որ գլխի ընկնես — նու, անհայտ մի սենյակ, կամ խցիկ, կամ ներքնահարկ: \nԱյդտեղ, այդ ներքնահարկում ահա, որի ուր լինելը, ինչպես ասացինք, ո՛չ մի մարդ չգիտե — ապրում է հսկայական մի սարդ, աներևույթ մի սարդ, սարդանման ուղեղ: \nԵվ այդ սարդը ահա, սարդանման այդ ուղեղը, իր անհայտ տեղից, իր այդ անորոնելի բնակարանից պարզում է իր ճանկերը, այնտեղից սկսած հյուսում է իր ոստայնը, կամ, հյուսում է անողոք: \nՊարզում է իր ճանկերը, թելավոր, դեպի քաղաքները Նաիրյան, դեպի ուղեղները, սրտերը, կամքերը Նաիրյան. — պարզում է — Մուշ, Բիթլիս, Դիարբեքիր. պարզում է — Թիֆլիս, Թեոդոսիա, էնզելի. պարզում է — Երուսաղեմ... \nՄի խոսքով՝ ամեն, ամեն անկյուն, ուր կա մի, գոնե մի նաիրցի: \nՆյու-Յորք, ժնև, Կալկաթա, Պերու, Րիո-ժանեյրո, Աննամ.— ի՞նչ, ի՞նչ քաղաք, կամ երկիր հիշատակեմ, ուր չկա, ուր չեն հասել թելերը, երկաթյա թելիկները Ուղեղասարդի: \nՀյուսում է, հյուսում է իր ոստայնը նա. կուռ, երկաթե՝ հյուսում է քաղաքից քաղաք, երկրից երկիր, իսկ ինքը չի երևում, անխուսափելի, անշոշափելի է ինքը, որպես հրաշք, հրաշք է, չես հասկանում, սարսափելի գաղտնիք զարմանալի զարմանք...Ահա՛ թե ինչ է «Ընկերությունը» որպես «Կենտրոն», որպես, ինչպես ընկ. Վառոդյանն է շատ հաջող բնորոշում՝ «Գերկենտրոն», սիրելի ընթերցող: \nԲայց ես դեռ ամենազարմանալին, ամենագլխավորը չասի, վախեցա չհավատաս: \nԲայց ի՞նչ կասես փաստերին, աչքի առաջ են փաստերը, փաստերը պերճախոս: \nԲանն այն է, սիրելի ընթերցող, որ այդ Ուղեղասարդը որ վայրկյանին ուզենա կարող է քաշել դեպի էնքը, գործողության դնել, շարժել, ինչպես որ կամենա, տիեզերական իր ոստայնը, ոստայնի թե՛լը ամեն մի, ամեն մի ամենահեռավոր թելիկը, թելիկի ծայրը, ծայրի ծայրածիրը... \nԱհա՛թե ինչ: \nԵրևակայո՞ւմ եք այնտեղ, իր անհայտ տեղում, սեն՛յակում իր նստած սարդային այդ ուղեղը, կամ ուղեղային այդ սարդը կարող է շարժել, մի փոքր ձգել, տատանել հազարերորդ իր ճանկը, ճանկի ամենածայրը, — և ահա Նյու-Յորքում այսինչ-այնինչ թելիկները, թելիկային մարդիկ, կանեն, ինչ որ ինքը, Կենտրոնը կամենա, Կենտրոնաուղեղասարդը ուզե... \nԿշարժե նա, Կենտրոնաուղեղասարդը, իր հազար և մեկերորդ թելիկը — և ահա ժնևում, Եվրուղի մեջտեղում, նա իր ատառ «Դրոշակի» վրա կշարվեն, ահեղամռունչ, գահակործան կոչեր... \nԲայց դա՞ էլ դեռ ոչինչ, դեռ ամենաաներևակայելին կա, ամենահրաշանմանը: \nԸնտանեկան հարկում, կնոջդ, երեխաներիդ– քրոջդ կամ մորդ հետ նստած քեզ համար թեյ էիր խմում, կամ ճաշում, կամ ընթրում էիր դու, սիրելի ընթերցող, երբ քսանհինգ տարի առաջ, գեղեցիկ մի օր շարժեց իր ամենաբարակ ճանկը, ճանկի ամենածայրը Կենտրոնաուղեղասարդը աներևույթ իր տեղից — և ահա, երևվակայում ես, — այնտեղ, Վոսփորի դալարագեղ ափերին, սուլթանների լպիրշ մայրաքաղաքում, լիմոնադի խցանի մի նման՝ թավ, թեթև թռավ անսիրտ դիվանագետների ժանգոտած ուղեղներում, որպես Նաիրյան, այսինքն «Ընկերության» ոգու ցասումնալից մի ցույց, արդարության բողոք — պայթեց, օդը ցնդեց Բանկը Օտտոման... \nԵվ ի՞նչն էր, ի՞նչն էր, եթե ոչ նո՛ւյն Կենտրոնասարդի ամենաաննշան թելերի ամենաաննշան շարժման ամենաչնչին հետևանքը — այն, որ թռավ, գահընկեց, էլդզի մեծաշուք պալատներից էլդզի ճիվաղը — նա, որի արյունարբու հայրենիքի մասին դրել էր, իր հեռու թելիկների միջոցով, դրել էր Կենտրոնասարդը, աշխարհիս առաջին մարդու անկաշառ նաիրասերի բերանը՝ «Հիվանդ մարդը պետք է մեռնի» ճակատագրական պատգամը: \n0, ո՞րը, ո՞րը պատմեմ, քանի որ բազում են մեծագործությունները նրա, բազում ու անհատնում: \nԵվ ինչքա՜ն, ինչքա՛ն, ինչքան պիտի ծիծաղելի թվա այս ամենից հետո այն, միանգամայն ճի՛շտ որ անհանդուրժելի, հանգամանքը, որ այնպիսի մի մեծամիտ ոչնչության, ինչպիսին էր պ. Մարուքեն, այդ ողորմելի «Դրաստամատյանը», հանդգնում էր զանազան երկմիտ, անթույլատրելի ակնարկներ անել, թղթե սլաքներ թռցնել «Ընկերության» հասցեին... \nԳիտեր, իհարկե, վաղո՜ւց շոշափել էր արդեն տեղական իր շնորհալի թելիկների միջոցով, այդ հանդուգն հանգամանքը Կենտրոնաուղողասարդը. բայց շատ էր չնչին, շատ էր անարժան մժեղը, որպեսզի ճանկերը շարժվեին և թռներ, հոդս ցնդեր պ. Դրաստամատյանը Բանկ Օտտոմանի նման... այո: \nԱվելի քան ճշմարիտ կլինի կարծել, որ պ. Մարուքեի հենց այդ չնչինությանը, այդ ոչնչությանը պետք է վերագրել այն, այլապես միանգամայն անհասկանալի, հանգամանքը, որ նա մնում էր անպատիժ, և նույնիսկ շարունակում էր Նաիրյան այդ քաղաքում իր աննշան ծանրությամբ աննշան տատանումներ պատճառել Կենտրոնաուղեղասարդի թելիկներից ամենաթելիկին — ընկ. Վառոդյանին: \nԲայց ընկ Վառոդյանն էլ հո գիտեր իր գործը. օ, նա շատ սքանչելի էր տիրապետել թելիկատատանման նրբագույն արվեստին, այդ բանում խրատական նշանակություն էր ունեցել ընկ. Վառոդյանի համար իր կարճատև մտերմությունը հանգուցյալ ընկ. Կարոյի հետ, այն տարաբախտ ընկ Կարոյի, որ այնպես վաղաժամ, ինչպես ընթերցողին հայտնի է արդեն վեպիս առաջին մասից, զոհ գնաց Վարդանի կամուրճի, այսինքն նրա դիմացը գտնվող աննշան խրճիթի պայթման դեպքից: \nՆրանից, այո՛, ընկ. Կարոյից էր առաջին անգամ, իր հեղափոխական գործունեության վաղ արշալույսին, առաջին հրահանգներն ստացել ընկեր Վառոդյանը: \nՆրանից էր ստացել առաջին անգամ ընկ. Վառոդյանը և հեղափոխական ընդվզումի կարմիր ավետարանը — «Ամբոխային տրամաբանությունը»: \nԿարծում ենք, ավելորդ է վերստին հիշատակել և այն ճակատագրական դասը, որ իր հերոսական կռնակի վրա , «շոմպոլի» կապո՛ւյտ-կապո՛ւյտ հետքերի ձևով, ստացել էր ընկ. Վառոդյանը «Դառնության Կենտրոնից»: \nԱյսպիսի պատկառելի հեղափոխական անցյալից հետո դժվար էր, իհարկե, գործ ունենալ ընկ. Վառոդյանի հետ, մանավանդ որ վերջերս նա կամաց-կամաց ավելի և ավելի խոշոր ուշադրության էր սկսում արժանանալ Կենտրոնաուղեղասարդի տեղական գլխավորաթելի–Համո Համբարձումովիչի-Մազութի Համոյի կողմից:\n\nԵվ, այստեղ ևեթ հարկավոր է ասել, որ հենց այդ օրերից է, որ սկսեց սարն ի վեր բարձրանալ ընկ. Վառոդյանը, հետագայում Նաիրյան այդ քաղաքի կյանքում այնքան խոշոր դեր խաղացող ա՛յն ընկ. Վառոդյանը, որը, վերջ ի վերջո, ոչ այլ ինչ էր, եթե ոչ խղճուկ մի վարժապետ, «Նաիրյան մի բթամտություն». — ինչպես ասում էր պ. Մարուքեն: \nԻնչո՞վ, ինչո՞վ նա Մազութի Համոյի աչքը մտավ — աստված ինքը գիտե, բայց փաստը մնում է փաստ, որ, այդ օրերից սկսած, նա ավելի խոշոր մասնակցություն ունեցավ քաղաքի անցուդարձում, քան ինքը Սերգե Կասպարիչը, բժիշկը — այդ երկրորղ, կամ, ավելի լավ է ասել — աջ ձեռքը Մազութի Համոյի: \nԵս էլ չեմ խոսում Օսեփ Նարիմանովի — Համո Համբարձումովիչի ձախ ձեռքի մասին, որը կամաց կամաց, դեպքերի զարգացման ընթացքում, համարյա թե կորցրեց իր ամբողջ նշանակությունը: \nԱյս հանգամանքն ավելի զարմանալի կթվա, եթե ասեմ, որ նախքան այդ, ինչպես Սերգե Կասպարիչը, այնպես էլ Օսեփ Նարիմանովը «Կենտրոնից» նշանակված անդամներ էին Տեղական Կոմիտեում, որի նախագահն էր, ինչպես արդեն գիտենք, և մինչև վերջը մնաց — Մազութի Համոն: \nՍա նշանակում է, որ, ինչպես բժիշկը, այնպես էլ հաշտարար դատավորը, երկուսն էլ Մազութի Համոյի հետ հավասարապես, ենթակա էին Կենտրոնասարդի անմիջական, այո՛, տատանումներին` ուղեղահրահանգներին. իսկ ընկ. Վառոդյա՞նը... նա ի՞նչ էր որ. նա իսկի էլ կարծես գոյություն ունենալիս չլիներ առաջներում: \nԻնչքա՜ն, ինչքա՜ն էր պատահել, երբ նա, ընկ. Վառոդյանը, կարծես թե պատահմամբ, մտել էր Մազութի Համոյի գրասենյակը, երբ այնտեղ «նիստի» են նստած եղել Տեղական Կոմիտեի «Երեքը», և ի՞նչ» պատահում էր հետևյալը, նա, ընկ. Վառոդյանը, հազիվ էր կարողանում գլուխը ներս խոթել, երբ բժիշկը, և միշտ այդ մեծամիտ բժիշկը, բարձրացնում էր քիթը վեր` հոտոտում էր օդը նայելով ընկ. Վառոդյանի դեմքին, և — «ներողություն» — ասում էր բժիշկը կիսաժպիտ, որից հետո զսպանակի նման դռնից դուրս էր թռչում ընկ. Վառոդյանի գլուխը ու մնում էր դռան, փակ դռան ետևում՝ որսորդական բարակի նման ներսի շշուկներին ունկնդիր: \nԱյսպես էր, այո՛, առաջներում, բայց հետո... \nՀետո ընկ. Վառոդյանը դարձավ նշանավոր գործիչ, պատկառելի անձնավորություն, և շա՛տ, շա՜տ անգամներ առիթ ունեցան բժիշկ Սերգե Կասպարիչը և հաշտարար դատավոր Օսեփ Նարիմանովը նրա ընդունարանի առաջ հերթի սպասելու...\nԲայց ներիր, ընթերցող, որ ես պատմությանս թելը բավականին խճճեցի, թեկուզ, գիտե՞ս, Նաիրյան այդ քաղաքի այն նշանավոր օրերի պատմությունը գրողը հիմա, ուզած-չուզած, պիտի զգա իրեն այն դժբախտ երեխայի դերում, որը, ինչպես այդ հաճախ տեղի էր ունենում հենց նույն այդ քաղաքի երեխաների կենցաղում, գետում լողանալուց հետո ուզում է հագնվել, բայց գտնում է շապիկի թևերը թրջած և այնպես պինդ հանգուցած, որ սատանան ինքը կդժվարանա արձակել, նա գիտե, նա հասկանում է, որ իր շուրջը հռհռացող երեխաներն են այդ արել, նրա սիրտը պայթում է ոխից ու բարկությունից, բայց նույնպես ավելի քան լավ հասկանում է նա, որ եթե ընկնի ընկերների ետևից — շատ են, մի երկուսը ետ կմնան և մնացած շորերը ևս կթրջեն ու կհանգուցեն. ուստի մնում է նրան հանգուցած շապիկը մի կողմ թողնել և հագնել շորերն առանց սպիտակեղենի — ինչպես և մեզ, ընթերցող, գոնե անհանգույց դեպքերն ու իրողությունները մոռացության չտալու նպատակով մնում է մի կողմ թողնել բոլոր խճիճներն ու հանգույցները և անցնել վեպի շարունակությանը:\n\nԻնչպես ասացի՝ ընկ. Վառոդյանը սեփական աչքերով տեսել էր Մազութի Համոյի գրասենյակում «Կենտրոնից» ստացած գրությունը, որի մեջ գրված էր, ի միջի այլոց, «Հայտնի՛ր բոլորին» հրահանգը: \nԵվ ահա, Մազութի Համոյի գրասենյակից ելնելով, հանդիպեց, պատահմամբ, պ. Մարուքեին ընկ. Վառոդյանը և մտածեց, որ առաջին հերթին հենց այդ հաստամիտ Դրաստամատյանին է հարկավոր հայտնել հետաքրքիր նորությունը: \nԱյդ միտքը հղացավ ընկ. Վառոդյանի գլխում երկու պատճառով, նախ՝ ինքը ցույց կտա այդ հաստամիտ պարոնին, որ այնքան էլ հասարակ անձնավորություն չէ ընկ. Վառոդյանը, որ, այո, ինքը կապեր ունի այնպիսի կենտրոնների հետ, որ կարող է ամեն նորություն իսկական աղբյուրից իմանալ,— և ապա՝ ինչպես հրահանգել էր նրան Մազութի Համոն, «կշոշափե հողը»... \nԻսկ պ. Մարուքեն, այսպես թե այնպես, որպես հակառակորդ, բավականին հետաքրքիր «հող» էր՝ հասարակական տրամադրություններ շոշափելու համար...\n«Հետաքրքիր նորություններ» — ասաց ընկ. Վառոդյանը, այնպես, ի միջի այլոց, պ. Մարուքեին: \n— «Բավականին հետաքրքիր...»:\n\n«Հը՞» — ակնոցների տակից վեր, ընկ. Վառոդյանին նայեց պ. Մարուքեն. — «Ի՞նչ կա»:\n\nԸնկ. Վառոդյանը ժպտաց: \nՈւ հազաց հետո, ձեռքը շըրթունքներին տանելով. «Ըհը՛», ըհր՛, ըհը՛»,— ճիշտ և ճիշտ Սերգե Կասպարիչի նման:\n\nՊ. Մարուքեն բարկացավ.\n« — Մի բան գիտես — ասա՝ ի՞նչ ես պոչդ գետնովը տալիս»:\n\nԸնկ. Վառոդյանը շիկնեց. աչքերից արյուն կաթեց ընկ. Վառոդյանի. —\n« — Յոթ օրից էրգրում կլինենք» — պայթեց ռումբի նման, կրկնելով Մազութի Համոյի խոսքերը, ընկ. Վառոդյանը պ. Դրաստամատյանի զլխին, ու նայեց նրան, հաղթական:\n\nՆայեց, նայեց նրան, արհամարհանքը ակնոցների տակից դառը պսպղացնելով, պ. Մարուքեն. — «Իդիո՛տ» — կարծես թքեց, կարծես ձգեց, ծանր մահակի նման, ընկ. Վառոդյանի դեմքին պ. Մարուքեն, ու շուռ տվեց դեմքը, աջ ուսը ցնցելով հեռացավ:\n\nՆա գիտեր, քչերից մեկն էր պ. Մարուքեն Նաիրյան այդ քաղաքում, որ թերթեր էր կարդում, — կարդացել էր արդեն պ. Մարուքեն, որ արդեն, արդեն՝ պատերազմ է հայտարարված Տաճկաստանին: \nԵվ, երևակայո՞ւմ եք — դժգոհ էր դրանից: \nՏարօրինակ, այո, զարմանալի մարդ էր այդ պ. Դրաստամատյանը, և ինչքան էլ նրան, խորին արհամարհանքով, պ. Դրաստամատ անվաներ ընկ. Վառոդյանը, ինչքան էլ նրա, առանց այն էլ աչքի ընկնող քթի ծայրը, համարյա թե միշտ ավելի ևս աչքի զարկեր իր անհաճո կարմրությամբ, որ, ինչպես ասում էին, հետևանք էր ոգելից ազդեցությունների, — չնայած, կրկնում ենք, այս բոլոր տարօրինակություններին — պ, Մարուքեն է՛ր և արժանի է ամենայն ուշադրության: \nԵրևակայո՞ւմ եք, նա, այդ հարբեցող «Եվրոպացին» այդ երեկո հանդգնություն ունեցավ կատարելու այնպիսի մի մեծագործություն, որի համար արժե որ նա համարվի իմ միակ հերոսը, այդ կարմրաքիթ Դրաստամատյանը...\nՆա գիտեր, այո — կարդացել էր արդեն պ. Դրաստամատյանը, որ պատերազմ է հայտարարված Տաճկաստանին, և միակ մարդն էր գուցե, որ, իրեն միայն հայտնի պատճառներով, դժգոհ էր դրանից: \nԿային ասողներ — ինչպես, օ՛րինակ, Հաջի Մանուկոֆ էֆենդին, — որ «անարխիստ» է պ. Մարուքեն, այսինքն «անիշխանական», այնինչ ընկ. Վառոդյանն այն կարծիքն ուներ, որ նա, այսինքն պ. Մարուքեն, ոչ «անարխիստ» է, ոչ բան, այլ, պարզապես մի «մխի գլոխ», որին հարկավոր է «խփել»: \nՉգիտենք, որքա՞ն էր համապատասխանում իրականությանը ընկ. Վառոդյանի այդ կարծիքը պ. Մարուքեի մասին, բայց, հարկավոր է ասել, որ ընկ. Վառոդյանի այդ օրիգինալ կարծիքում կար, եթե ոչ ուղղակի, գոնե կողմնակի ճշմարտության որոշ տոկոս. գուցե, այո, ընկ. Վառոդյանի տեսակետից, այդ «մխի գլխին» հարկավոր էր «խփել», քանի որ, այո, — մենք չգիտենք, թե ուրիշ ինչ պատճառներ կային պ. Մարուքեի համար, իրեն չվերաբերող մի խնդրի, — Տաճկաստանին հայտնած պատերազմից դժգոհելու, բայց մի բան պարզ էր ինքնըստինքյան, այդ այն է, որ պ. Մարուքեն նկատել էր, որ արդեն շարժվում է «Ընկերությունը», — և սա՛ էր, ամենից առաջ, նրա դժգոհելու պատճառներից մեկը: \nՈ՛չ անարխիստ, ո՛չ բան: \nՆա, պ. Մարուքեն, իրեն միայն հայտնի պատճառներից դրդված, դեմ էր «Ընկերությանը», այսինքն, կոնկրետ ասած՝ տեղական «երեքին»,ու նրա արբանյակներին, նրանք սև ասեին, պ. Մարուքեն կասեր՝ սպիտակ, նրանք հա ասեին պ. Մարուքեն կասեր՝ չէ: \nԵվ այսպես — ամեն ինչում, այսպես էլ հիմա: \nԱրդեն խոսում էին քաղաքում, արդեն շշնջում էին, խորհրդավոր, զանազան բերաններ: \nԱրդեն տալիս էին հայտնի անուններ... \nԱնհամբերությամբ սպասում էին այդ ըղձալի օրվան, այս ըղձալի օրը, ինչպես ընկ. Վառոդյանն էր ասում քաղաքային այգում ծանոթ օրիորդներին, պիտի բանար իրենց՝ Նաիրիի առաջ ըղձալի հորիզոններ: \nԴեռ երեկ, դեռ առաջին օրը, այգու ակումբում պարծենում էր, «ագռավի աղջիկը» սեղանին խփելով, Կինտաուրի Սիմոնը, որ «կամավոր կգնա»: \nՀասկանում էր, իհարկե, զգում էր արդեն պ. Մարուքեն, որ շուտով «պարը կսկսվի» և գլխապտույտ կգնա, հասկանում էր և, դժգոհելով, սպասում: \nԻսկ հիմա ահա, ընկ. Վառոդյանին հանդիպելուց հետո, հասկացավ, զգաց պ. Դրաստամատյանը, որ արդեն գլորվել է քարը– և քթի տակ, դժգոհ, փնթփնթալով քաղաքային այգու ակումբը գնաց պ. Մարուքեն, մտածելով, որ այնտեղ, երևի, ամեն ինչ կիմանա:\n\nԻրիկուն էր արդեն, արդեն վառվում էին լույսերը քաղաքային այգում: \nՆվագում էր զինվորական երաժշտախումբը, նվագում էր «Բոժե ցարյա»: \nՀասկացավ պ. Մարուքեն, որ «սկսվել է պարը»: \nՀիշեց այն մյուս կիրակին, կանգնեց, կանգնեց նորից պ. Մարուքեի ուղեղում — կանգնեց, այծագլուխ, Մազութի Համոն: \nԼիքը, խիտ կանգնած հասարակության միջով մոտեցավ ակումբին պ. Մարուքեն — և, հրաշքի մի նման, ելնելով կարծես իրա, պ. Մարուքեի ուղեղից — կանգնեց, դեմը, նույն թղթախաղային կանաչ սեղանի վրա կանգնած էր — Մազութի Համոն: \nՆերքևում, այսինքն՝ սեղանի կողքին, գլխաբաց կանգնած էին՝ բժիշկը, Օսեփ Նարիմանովը, Արամ Անտոնիչը, Գեներալ Ալոշը, ընկ. Վառոդյանը և Կինտաուրի Սիմոնը — կոշկակարը: \nԲերանները բաց՝ բղավում էին «ուռա»: \nԴեռ չէր ուշքի եկել պ. Մարուքեն, երբ մեկը ետևից հրեց նրա կողին և ականջին բղավեց. «Գլխարկդ հանե՛, տո՛, չե՞ս հասկընա»: \nՆայեց — Աբոմարշն էր. ակնոցը քթին, այծամորուք: \nԴեմքին — պատկառանք էր խորհրդավոր, ակնոցը թեքվել էր մի կողմ. գլուխը նման էր «Խաթաբալայից» հանած ծաղրանկարի: \nՀանեց գլխարկը, առանց բան հասկանալու, պ. Մարուքեն. բայց մինչ այդ նվագը դադարեց, բոլորը ծածկեցին գլխարկները և այս անգամ պ. Մարուքեն ինքը մնաց՝ քիթը վեր, գլխարկը ձեռին: \n«Հայրենակիցնե՛ր» — սկսեց, երևի ընդհատված ճառը շարունակելով, Մազութի Համոն, և տիրեց լռություն՝ լսողություն տիրեց: \n«Մոտ է, մոտենում է օրը» — շարունակեց ապա Մազութի Համոն, — «երբ, ելած մոխիրից, դարերի քնից — հառնե՛ պիտի, ազատ, երկիրը հազարամյա — ազատ Նաիրին»: \nԱյս իմաստով ահա խոսում էր, բավականին հուզված, Մազութի Համոն. բայց ահա նրա ձայնը բարձրացավ, ձեռքը վեր մեկնվեց և աչքերը վառվեցին.\nՆա, ինչպես երևում էր, վերջացնում էր ճառը. — «Ամեն ոք մեզանից պարտավոր է օգնել, ինչով որ կարող է, այսօր. Ես չեմ կասկածում», — վերջացրեց խոսքը Մազութի Համոն, — «որ մեր հաղթապանծ զորքերը մի շաբաթից հետո էրզրում կմտնեն»: \nԱյսպես վերջացրեց իր ճառը Մազութի Համոն — և նորից թնդաց երաժշտությունը հասարակությունը ոռնաց: \nՈգևորության հենց այս ծայրահեղ վայրկյանից հետո էր ահա, որ տեղի ունեցավ անսպասելի, աներևակայելի, անթույլատրելի մի բան. երևակայո՞ւմ եք` պ. Մարուքեն, այդ «ախմախ անասունը, որպիսի հորջորջում տվեց նրան, դեպքը կատարվելուց հետո, Գեներալ Ալոշը, — այդ ողորմելի պ. Մարուքեն ահա, իր կանգնած տեղից, հենց որ Մազութի Համոն իր խոսքը վերջացրեց — «Իդիո՛տ» — բացականչեց, ինչքան որ ձայն ուներ, Համո Համբարձումովիչի հասցեին, տիրեց մեռելային լռություն՝ ապշանք, էլեկտրական լարում: \n— «Բա՛յց» — իջավ, չոր, հնչուն, շխկալով ընկավ ընկ. Վառոդյանի ապտակը պ. Մարուքեի այտին: \nՊ. Աբոմարշը շտապեց, ոտքի մի խրատական հարվածով օգնության հասնել ընկ. Վառոդյանին: \nՊ. Մարուքեն, երեսնիվայր, ընկավ. ակնոցը, պսպղուն, թռավ մի կողմ: \n«Հարբած է» — հայտնեց Սերգե Կասպարիչը, դեպքի տեղը հասնելով: \n«Հարբած է» — հաստատեց ընկ. Վառոդյանը. — «պետք է ոստիկանատուն ուղարկել, որ ուշքի բերեն»: \nՈւ պատմեց, որպես ապացույց, ընկ. Վառոդյանը, որ նույնը, բառացի, կես ժամ առաջ ասաց իրեն, փողոցում, առանց որևէ առիթի, պ. Մարուքեն: \nՊ. Մարուքեին տարան ոստիկանատուն:\n\nՉգիտեմ, հարբած էր թե չէ պ. Մարուքեն, բայց մի բավականին հավաստի աղբյուրից ես հետո տեղեկացա, որ, ճիշտ որ, ինչպես այդ հավաստի աղբյուրն էր ինձ տեղեկացնում — պ. Մարուքեն հարբած էր եղել: \nՆույնն էր հաստատում և Բոչկա Նիկոլայը հետո, պատմելով, որ այդ օրը, դեպքը պատահելուց երկու ժամ, մոտավորապես, առաջ պ. Մարուքեն իրա, Բոչկա Նիկոլայի դախլի դիմացը կանգնած՝ գլուխն է քաշել «մե բոթիլ սմիրնովկա» — դառնահամ օղի: \nԲայց այս դեպքում արժեքավոր է, իհարկե, ոչ այնքան Բոչկա Նիկոլայի ցուցմունքը, մանավանդ որ օղու նրա հիշատակած քանակը դժվար թե ընդունակ լիներ «խելքից հանելու» պ. Մարուքեին, — որքան, այ՛ո, վերևում հիշած «հավաստի աղբյուրի» ցուցմունքը, որովհետև.. Բայց այս ենթադրությունս հիմնավորելու համար նախ և առաջ հարկավոր է ասել, թե ի՞նչ «աղբյուր» էր այդ, որին կարելի էր հավատ ընծայել — և այն էլ այնպիսի մի նուրբ և անհասկանալի հարցում, որպիսին էր պ. Մարուքեի վարմունքը պատմական այն ահավոր, այն նշանակալից վայրկյանին: \nԱյդ «աղբյուրը», դե, մի մարդ էր, երեսունին մոտիկ մի երիտասարդ նաիրցի, որը վերջին օրերս էր միայն երևացել Նաիրյան այդ քաղաքում, բայց որին ճանաչում էին տեղացիք նրա մանկությունից, ռեալական դպրոցի տեսուչ Արամ Անտոնիչի մորեղբոր որդին էր դա — Կարո Դարայանը, որին յոթ-ութ տարեկան հասակից Մոսկվա, Լազարյան ճեմարանն էր ուղարկել Արամ Անտոնիչը. սրա խնամքին էր մնացել, ծնողների մահվանից հետո, դեռ մանուկ հասակից Կարո Դարայանը: \nԱրամ Անտոնիչը նրան Մոսկվա ուղարկելով հասել էր երկու նպատակի միանգամից, նախ ազատվել էր նրա հոգսից, երկրորդ` իր վերջին պարտքը դրանով հատուցած էր համարել իր ազգակցի հիշատակին: \nԻնչպես որ գնացել էր Մոսկվա Կարո Դարայանը — այնպես էլ մնացել էր այնտեղ մինչև ավարտելը, որից հետո ևս, թեկուզ տեղափոխվել էր Կովկաս — Բաքու, բայց չէր երևացել հայրենի քաղաքում, չնայած Արամ Անտոնիչի հաճախակի խնդրանքներին: \nԱրամ Անտոնիչը, մանավանդ երբ Դարայանը վերջացրեց դպրոցը, երբ արդեն վերջացած էր համարում ամեն մի հոգատարության խնդիր մորեղբոր որդու նկատմամբ, շատ էր ցանկանում նրան իր մոտ տեսնել, գուցե հենց նրա համար միայն, որ, ինչպես ասում էր նա հաճախ Գեներալ Ալոշին, «ցանկանում էր իր ազնվության պտուղը մոտիկից ճաշակեը: \nԲայց հետո, Կարո Դարայանի Բաքու գալուց մի քանի ժամանակ անց, Արամ Անտոնիչը դադարեց հանկարծ իր «ազնվության պտուղի» մասին առհասարակ խոսելուց, իսկ երբ, լինում էր, հիշեցնում էին նրան իր «սանիկի» մասին — Արամ Անտոնիչը թթու դեմք էր շինում: \nԱրամ Անտոնիչը ծամծմում էր զրույցը: \nԳեներալ Ալոշը սկզբում չէր հասկանում, ավելի շուտ՝ չէր իմանում բանի եղելությունը, բայց հետո նա իմացավ, և ահա բանը մինչև այնտեղ հասավ, որ Արամ Անտոնիչը մի գեղեցիկ օր էլ վերցրեց գրեց իր սանիկին, որը, ի դեպս, համարյա թե չէր էլ պատասխանում իր «բարերարի» նամակներին և ո՛չ մի նշան չէր էլ ցույց տալիս այդ կողմերը երևալու, — Արամ Անտոնիչը, ինչպես ասացինք, վերցրեց գրեց Կարո Դարայանին, որ չլինի թե վերջինս իր աչքին երևա. իսկ եթե պատահի գալու լինի հայրենի քաղաքը — չլինի թե մտաբերե իր քեռու բնակարանը. քեռու բնակարանը «փուչ» սանիկի համար փակված կլինի: \nԱյսպես էր գրել իր մորեղբոր որդուն Արամ Անտոնիչը իր վերջին նամակում — և ահա, այդ նամակը գրելուց երկու ամիս անց, որտեղից-որտեղ, մեր պատմած դեպքերի նախօրյակին, մի գեղեցիկ առավոտ եկավ Կարո Դարայանը Նաիրյան այդ քաղաքը և կառքը կանգնեցրեց... ճիշտ պ. Մարուքեի բնակարանի առաջ: \nԱյս վերջին հանգամանքը խիստ զարմանալի թվաց ոչ այնքան քաղաքացիների, որքան իրա — Արամ Անտոնիչի աչքին, բանն այն է, որ ճիշտ է, Մոսկվա գնալուց առաջ երկու երեխաներ, ավելի լավ է ասել` երկու փողոցային խաղընկերներ, թեպետև ճանաչելիս լինեին իրար՝ պ. Մարուքեն և Կարո Դարայանը, բայց չ՞է որ դրանից հետո այնքան էր ջուր հոսել, և այն էլ տարբեր հուներով, որ ոչ մի հնարավորություն, թվում է թե, չպիտի մնար նրանց մտերմանալուն: \nԴրանից հետո պ. Մարուքեն, ինչպես գիտենք, տեղական քաղաքային յոթնամյա դպրոցն էր ընկել, որից հետո, չգիտենք թե ի՞նչ զարմանալի հրաշքով, եղել էր Բեռլինում, այնինչ Կարո Դարայանը գնացել էր Մոսկվա, ապա Բաքու, այնպես որ ո՛չ մի առիթ, ո՛չ մի հնարավորություն, թվում է թե, չեն ունեցել իրար հանդիպելու — և հանկարծ... \nԿարո Դարայանը վերադառնում է այդ քաղաքը և կայարանից քշում է ուղի՛ղ պ. Մարուքեի բնակարանը, ամենայն ճշտությամբ ասում է կառապանին պ. Մարուքեի հասցեն... \nՀասկանո՞ւմ եք՝ Կարո Դարայանը, ամբողջ քսան տարի ո՛չ հայրենի քաղաքի և ո՛չ էլ պ. Մարուքեի դեմքը տեսնելուց հետո — ասում է կառապանին պ. Մարուքեի հասցեն և հին բարեկամի նման իջնում է նրա տանը, նախքան վերջինիս սենյակ մտնելը — դուրսը, հենց դռան առաջ, կառապանի կողքին մի պինդ համբուրվելով իրեն միանգամայն անծանոթ, բայց հրաշքով մտերմացած պ. Մարուքեի հետ...Այս բանն իր սեփական աչքերով տեսել է Կինտաուրի Սիմոնը կոշկակարը, և ամենայն մանրամասնությամբ պատմել է ընկ. Վառոդյանին: \nԵվ ահա — հենց այդ Դարայանը, նա ինքը, ինչպես այս բոլորից կարող եք եզրակացնել` պ. Մարուքեի այդ հոգեկից ընկերն ահա, վերջինիս հետ քաղաքային այգում տեղի ունեցած այն ցավալի դեպքի երկրորդ օրը հավատացնում էր բոլորին, որ պ. Մարուքեն, ճիշտ է, հարբած է եղել: \nԿարծում եմ, որ ես իրավունք ունեմ Կարո Դարայանին, այդ, իմ կարծիքով ամենահավաստի աղբյուրին, լիովին հավատալու, նախ նրա համար, որ նա հետագայում հայտնի դարձավ քաղաքին, որպես միանգամայն մաքուր, անկաշառ մի անձնավորություն, և ապա՝ նրան, պ. Մարուքեի այդ սըրտակից ընկերոջը, իսկի էլ ձեռնտու չէր հարբեցողի դիպլոմ կպցնելը իր «հոգեկցի» ճակատին, մանավանդ որ այդ չարաբաստիկ «դիպլոմը» շատ շուտով պատճառ դարձավ պ. Մարուքեի ուսուցչական դիպլոմից զրկվելուն: \nՄի հանգամանք, որի մեջ խառն էր — և նա ինքն էլ չէր թաքցնում — Մազութի Համոյի մատը: \nՆա, Մազութի Համոն, որպես ծխական դպրոցների ավագ հոգաբարձու, ասել էր հոգաբարձական ժողովին, որ շտապ կարգով, որպես բացառություն, տեղի էր ունեցել ո՛չ թե Համո Համբարձումովիչի գրասենյակում, այլ եկեղեցու մոմավաճառքի խանութում, որտեղ միշտ պատրաստ էր լինում ծխական դպրոցների հոգաբարձական կազմը, — այդ կազմին ահա ասել էր, զայրույթի փրփուրը բերանին, Մազութի Համոն, որ «Նաիրյան դպրոցում, ուր կրթվում, հասունանում և թև է առնում մեր մատաղ սերունդը, որի ուսերի վրա, որի վտիտ ուսերի վրա վաղը պետք է ծանրանա Նաիրյան — օ, ես հավատում եմ դրան, — պայծառ ապագան դարձնելու գործը, — հարգելի ժողովականնե՛ր, ես ասում եմ, այո, որ նման մի սրբազան վայրում, և այն էլ ուսուցչի բարձր կոչումով, տեղ չպետք է ունենան պ. Դրաստամատի նման հարբեցող ավարաները...»: \nԱյսպես էր ասել ծխական դպրոցների հոգաբարձական կազմին, միանգամայն արդարացի լինելով, Մազութի Համոն, — և նրան, այդ կազմին, ոչինչ ուրիշ չէր մնում անելու, քան հաստատելու նրա կարծիքը և հեռացնելու պաշտոնից պ. Մարուքեին, որը և տեղի ունեցավ, ի մեծ անտարբերություն պ. Մարուքեի և ի մեծ ուրախություն ամբողջ քաղաքի — երկու օր անց:\n\n\n\n\n\n\nԲժիշկ Սերգե Կասպարիչը այլևս նստում էր զորակոչային ատյանում: \nԻսկ երեկոները, ըստ սովորության, նորից զբաղվում էր քաղաքային ակումբում մխիթարիչ թղթախաղով, բայց այն տարբերությամբ, որ այժմ հետզհետե խոշորանում էին գումարները, խաղամիջի գումարները, «տասը», «հիսուն», «հարյուրի»-ի տեղ կանաչ սեղանների շուրջը այժմ լսվում էին «երեք ու կես», «հինգ», «հավասար» բացականչությունները, որոնք փոխաբերաբար հասկացվում էին, որպես հարյուրի ու հազարի հետ առնչություն ունեցող գումարներ: \nԵրկրորդ աչքի ընկնող փոփոխությունը, որ առանձնապես դուր էր գալիս Սերգե Կասպարիչին, այն էր, որ նոր, միանգամայն «թարմ» մարդիկ էին սկսել հաճախել քաղաքային ակումբը, ըստ մեծի մասի երիտասարդ սպաներ, որոնք շատ շուտ ընտելանում էին բժշկին և, նրանից հետո, մնացած շրջանին՝ Օսեփ Նարիմանովին, Գեներալ Ալոշին, Արամ Անտոնիչին և մյուսներին, ես դիտմամբ առաջին հերթին չտվի Համո Համբարձումովիչի անունը, որովհետև նա թեկուզև չէր դադարել ակումբ հաճախել, բայց երևում էր կանաչ սեղանի շուրջը ոչ պարբերաբար, ինչպես առաջ, այլ երբեմն-երբեմն, և այն էլ երեկոյան ուշ ժամերին, տասնմեկից հետո, ո՞վ, ո՞վ չգիտեր, որ օրըստօրե մեծանում, վիթխարի ծավալ էր ստանում Մազութի Համոյի հասարակական գործունեությունը, որով, իհարկե, քիչ տեղ էր մնում անձնական հաճույքներին, աննշան տեղ: \nԱրդեն խոսում էին, արդեն շատ որոշակի շշուկներ էին շրջում քաղաքում — և այդ շշուկները ինչ-որ առնչություն ունեին ընկ. Վառոդյանի հետ, արդեն տալիս էին հայտնի անուններ: \n«Անդրանի՛կ»,«Դրո», «Քեռի», — խոսում էին արդեն տներում ու փողոցներում: \nԵվ այդ անունները կապվում էին, ինչ-որ անհայտ թելերով կապվում էին այդ անունները Մազութի Համոյի գրասենյակին, ինչ-որ անհայտ կողմերից երկարվում էին, ասես, աներևույթ թելեր և փաթաթվում էին «Լույսի» կառավարիչ Մազութի Համոյի շուրջը, նրա հետ առընթեր մեջ առնելով նաև ընկ. Վառոդյանին, այո, նախ և առաջ ընկ. Վառոդյանին և ապա բժշկին և Օսեփ Նարիմանովին: \nՉգիտենք՝ կապ ունեի՞ն արդյոք այդ շշուկներին, թե ոչ, բայց այդ օրերին էր հենց, որ հինգհարկանի Շենքի հրամանների կողքին մի առավոտ քաղաքացիք փակցրած գտան — ուրիշ, նաիրատառ հրամաններ, ճիշտն ասած՝ հայտարարություններ, որոնց ներքևում, սպիտակի վրա սևով, ստորագրված էր՝ տպված էր նաիրատառ՝ Համազասպ Աստվածատրյան. — դա հենց ի՛նքն էր՝ «Լույսի» կառավարիչ Համո Համբարձումովիչ Ասատուրովը — Մազութի Համոն...\nԱյդ հայտարարությունները կանչում էին քաղաքացիներին, կանչում էին, ինչպես ասված էր նրանցում — կիրակի, ցերեկվա ժամը 12-ին, ամառային ակումբի դահլիճը — «Հասարակական ժողովի»: \nԳրված էր, նույնպես ասված էր նրանցում, որ — «Ներկա մոմենտի մասին կբանախոսե Համազասպ Աստվածատրյանը» — (կարդա՝ Մազութի Համոն) և ապա՝ «Բանախոսությունից հետո տեղի կունենա մտքերի փոխանակություն մի շարք կարևոր հարցերի մասին. մուտքը ազատ է բոլորի համար. պատասխանատու կարգադրիչ` Համազասպ Աստվածատրյան» — ահա՛ այդ հայտարարությունների բովանդակությունը:\n\nԿարդաց, կարդաց այդ հայտարարությունը վարսավիր Վասիլը, և նրա դեմքը, չգիտեմ ինչու, գարնան առավոտի նման, զվարթ, բացվեց, կարծես յուղ քսեցին վարսավիրի դեմքին: \nՁեռքերը իրար շփելով՝ մտավ Կինտաուրի Սիմոնի կոշկակարանոցը վարսավիր Վասիլը և զվարթ բացականչեց. «Մազութի Համոն էլի կանչել է քեզի, տո՛, Կլուբի մեյմուն, բանե խաբա՞ր էս հեչ...»: \nԿոշկակար Սիմոնը կարծեց, թե ճիշտ որ կանչում է իրեն Մազութի Համոն. դանակը վար դրեց Կինտաուրի Սիմոնը և ելավ ոտքի: \n«Ո՞ւրա, ո՞ւրտեղ է» — թեկուզ խոցված վարսավիրի կուղիտ հորջորջումից, բայց ներքուստ հպարտացած, որ, ա՛յ, ինքը ևս առնչություն ունի այնպիսի անձնավորությանց հետ, ինչպիսին է Համո Համբարձումովիչը — Մազութի Համոն: \n«Ո՞ւրա, — շողոքորթ ժպտալով հարցրեց Կինտաուրի Սիմոնը վարսավիր Վասիլին, կարծելով, որ դուրսը, դռան մոտ, երևի, կանգնած սպասում է իրեն Մազո\u001b[Iւթի Համոն: \n— «Ա՛յ» — պատասխանեց, մեջքը թեքելով և կռնակը դեպի Կլուբի մեյմունը դարձնելով, վարսավիր Վասիլը. ու ցուցամատը տարավ, ցույց տվեց... իր այնտեղը, որի վրա ծննդյան օրից նստում էր նա: \nՀասկացավ Կլուբի մեյմունը, գլխի ընկավ նա, որ «ձեռ է առել իրեն վարսավիր Վասիլը. «Թյո՛ւ, մարդ, նամուսիդ» — թքեց Կինտաուրի Սիմոնը վարսավիրի հետևից, բայց նա, խռպոտ հըռհըռալով, ցատկել էր արդեն դուրս: \nՎարսավիր Վասիլը արդեն չկար:\n\nԲայց ես մոռացա ասեմ, որ Մազութի Համոյի նույն այդ հայտարարությունների կողքին, նույն այդ օրը, փակցրած կային ևս ուրիշ հայտարարություններ, որոնց ճակատին տպված էր թեև «Լույս» Նավթարդյունաբերական Ընկերության կողմից ծանուցումը, սակայն նրանց ներքևում ևս տպված էր նորից նրա, անխուսափելիորեն նրա — Մազութի Համոյի ստորագրությունը: \nՆրանցում, այդ մյուս հայտարարություններում, ծանուցվում էր ի լուր հանրության, որ «Ապրանքատեղափոխության պայմանների դժվարանալու պատճառով՝ «Լույսի» վարչությանը պատիվ ունի հայտնելու արգո հասարակությանը, որ սույն թվից սկսյալ նավթը Վաճառվելու է փութը մի ռուբլի հինգ կոպեկով» — այսինքն նախկին գնից փթին 15 կոպեկ ավելով: \nՉնայած Համազասպ Ասավածատրյանի առաջին հայտարարության առանձին խորհրդավորությանը և անհասկանալի ոճին՝ Մազութի Համոյի այս երկրորդ հայտարարությունն ավելի հուզեց քաղաքացիների միտքը, քան առաջինը: \nՄանավանդ որ չար լեզուներն սկսեցին խոսել, — և այս լեզուների շարքում իր առանձնահատուկ տեղն ուներ պ. Մարուքեի լեզուն,— որ նավթի գինը բարձրացնելու խնդրում մատ չունի «Կենտրոնը», այսինքն «Լույսի» կենտրոնական՝ Բաքվի վարչությունը, այլ որ այդ հետևանք է իրա — Մազութի Համոյի սեփական ձեռներեցության, մի բարեմասնություն, որով այնքան հարուստ էր Մազութի Համոն և որի շնորհիվ նա քանիցս արժանացել էր կենտրոնական վարչության առանձին ուշադրությանը, հատուկ հարգանքին: \nՉգիտենք, որքան հիմք ունեին այդ զրույցները, բայց մենք, աչքի առաջ ունենալով ռուսական հայտնի առածը, տրամադիր ենք կարծելու, որ այդ «ծուխը» ևս պիտի նախապայման ունենար, եթե ոչ իսկական մի «կրակ», գոնե կրականման մի բան: \nՍիրելի ընթերցո՛ղ, քո աչքից թող չխուսափե իմ այս միանգամայն «նուրբ», միանգամայն զգուշավոր վերաբերմունքը դեպի Մազութի Համոյի անձնականին ուղղված զանազան «ասեկոսեները», ո՞ր, ո՞ր, ասացեք խնդրեմ, քիչ թե շատ համարում ունեցող հեղինակը կարող է ցանկանալ, որ իրեն մեղադրեն բամբասանքի մեջ դեպի իր հերոսը — նո՛ւ, եթե ոչ «հերոսը», գոնե իր վեպի նշանավոր, այ՛ո , կենտրոնական անձնավորություններից մեկը: \nԻսկ ինձ համար, մանավանդ, ոչ միայն որպես հեղինակի, այլև որպես մարդու — ուրեմն կրկնակի կերպով անհաճելի պիտի լիներ նման մեղադրանքը, որովհետև զգում եմ, որ եթե ես թույլ տայի ինձ գոնե մի, թեկուզ ամենաչնչին, անբարեխղճություն գրությանս առարկա անձնավորության հասցեին — ապա հետևեին, խղճի խայթի նման հսկեին պիտի անքուն գիշերներս Մազութի Համոյի կայծկլտող աչքերը՝ ուտեին պիտի սիրտս: \nՊիտի նայեին նրանք, հսկեին պիտի խղճմտանքս — կախաղանի բարձունքից պարզեին պիտի դեպի խիղճս Մազութի Համոյի տառապյալ աչքերը — նախատինքի, այո, մորմոքի ասեղներ...\nԿիրակի, ինչպես գրված էր հայտարարության մեջ ցերեկվա ժամը 12-ին արդեն կանգնած էր Մազութի Համոն ակումբի դահլիճի դեռ չբարձրացրած վարագույրի ետևը և պատրաստվում էր սկսելու: \nՆայում էր վարագույրի արանքից դահլիճում հավաքված հասարակությանը և սրտմտում էր կարծես, կողքին կանգնած էր ընկ. Վառոդյանը և նույնպես ցույց էր տալիս դժգոհության նշաններ: \nԲանն այն էր, որ այնքան էլ, կարծես, դահլիճը լիքը չէր: \nԱռաջին շարքում, կողք-կողքի, նստած էին՝ Գեներալ Ալոշը, Օսեփ Նարիմանովը, բժիշկը: \nԱրամ Անտոնիչը երկրորդ կարգի առաջին նստարանն էր ընտրել և, քիթը վեր տնկած, հոտոտում էր օդը. փնտրում էր օդի ալիքներում ինչ-որ ծանոթ մի բան, բայց, կարծես, չէր գտնում: \nՆրանից երկու նստարան այն կողմը նստել էր կոշկակար Սիմոնը — Կլուբի մեյմունը: \nՎարսավիր Վասիլը նրա ետևում դրված նստարանն էր ընտրել և, նայելով կոշկակարի ծոծրակին, շոյում էր մորուքը: \nԲացի այս հարգելի նաիրցիներից, եթե Հաջի Մանուկոֆին, ռեալականի և օրիորդաց գիմնազի մի քանի ուսուցիչ-ուսուցչուհիներին, ծխականի վարժապետ-վարժուհիներին, տեր Հուսիկ քահանա-Խաչագողին և պ. Աբոմարշին էլ թվենք — սրանով համարյա թե սպառած կլինենք չափահաս քաղաքացիների կոնտինգենտը. եթե, իհարկե, այդպիսիների շարքին չդասենք մի քանի ուսանող-ուսանողուհիներին և մի շարք աշակերտներին (մեծ մասը Գևորգյան ճեմարանից), որոնք կարծես թե իրենք էլ զգալով իրենց անչափահաս լինելը շարվել էին պատերի երկայնքին և բռնել էին մուտքը չնայած որ դահլիճում դեռ, բավականին թվով մնացել էին դատարկ նստարաններ:\n\nՏասներկուսից տաս անց Մազութի Համոն անհանգստացավ, նայեց ժամացույցին, նայեց ընկ. Վառոդյանին. «Հարկավոր է սկսել — ասաց ընկ. Վառոդյանին Մազութի Համոն: \nԸնկեր Վառոդյանը դուրս եկավ մի վայրկյան, ծառային կարգադրեց — և ահա, երբ կրկին վերադարձավ և հայտնեց Համո Համբարձումովիչին, որ իսկույն կսկսեն — դրսից, ակումբի դռնից, լսվեց զանգի ձայնը, որից հետո դահլիճ մտնել սկսեցին մի քանի նոր անձնավորություններ, մի երկու ուսանող, մի երկու եկվոր սպաներ, վերջին մտնողը պ. Մարուքեն էր ետևից Կարո Դարայանը, որ տեղավորվեցին վերջին շարքի նստարաններին, ապա դուռը փակվեց, և վարագույրը բարձրացավ...\nԵվ ահա այստեղ էր, որ հանդիսականների աչքին ներկայացավ մի բավականին տարօրինակ, անսպասելի տեսարան, բեմի աջ անկյունում դրված էր ամբիոնանման մի հարմարություն, որի կողքին կանգնած էր Մազութի Համոն, իսկ բեմի կենտրոնում, նույն ճակատագրական կանաչ սեղանի առաջ (ուրիշ սեղան երևի չէր ճարվել ակումբում) նախագահական աթոռի վրա նստած էր, որպես նախագահ, — երևակայո՞ւմ եք — ընկ. Վառոդյանը... վա՛տ, վա՛տ հոտ էր փչում, ինչպես հետագայում ասում էր պ. Մարուքեն, Նաիրյան այդ ժողովից — ասում էր, ինչպես ասացինք, հետագայում, երբ արդեն պատմության գիրկն էր անցել այդ ժողովը և արդեն ակնբախ էին դարձել, նույնիսկ Մեռելի Ենոքի աչքին, նրա աղետավոր հետևանքները... \nԲայց ա՛յն, ա՛յն ժամանակ ո՞նց հասկանար այդ «վատ հոտը» — չասենք Մեռելի Ենոքը, որն ընդհանրապես քիչ բան էր հասկանում, այլ, ասենք, հենց մանրավաճառ Կոլոպոտյանը,որ իսկի չէր էլ եկել Ժողովի, կամ նաիրցի արհեստավորը, որ չէր էլ լսել այդ ժողովի մասին և եթե լսեր էլ — քիչ բան պիտի հասկանար: \nՈ՞նց, ո՞նց իմանար նեխած ձկան նման վագոնները լցված նաիրցի տրեխավորը, ո՞նց հասկանար, այդ «վատ հոտը» նա, որ առաջին անգամն էր, ելած իր մութը խուղից, երկաթագիծ տեսնում, և նրա անհայտ հեռուներից սարսափահար լալիս էր պառավանման և երգում էր պառավաձայն, վայրենի իր «Տանըմը» — փակ, անդուռ վշտի հանճարեղ այդ ոռնոցը, որ պատիվ կարող էր բերել ամեն մի, ձմռան կեսգիշերին դունչը լուսնին տնկած, սարսափահար գայլի...\nՏասներկուսից տասնհինգ անց այդ ժողովը բացվեց:\n\n«Ըհը», ըհը», — երկու մատը շրթունքներին\u001b[O տանելով, չոր հազաց ընկ. Վառոդյանը. և ասաց բացման խոսքը կարճ և ազդու: \n«Տիկիններ և պարոններ», — սկսեց իր խոսքը ընկ. Վառոդյանը, թեկուզ, կարծեմ, ոչ մի տիկին չկար դահլիճում, եթե, իհարկե, չհաշվենք ծխականի վարժուհի օր. Սաթոյին, որին փոխաբերական մտքով միայն, թերևս, կարելի էր «տիկին» անվանել, և այն էլ եթե նման մի անքաղաքավարություն թույլատրելի լիներ Նաիրյան ժողովներում: \nԸնկ. Վառոդյանը իր բացման խոսքում, մոտավորապես ասաց, որ «մեծ օրեր» են եկել, նշանակալից օրեր ամեն մեկի համար, բոլոր ժողովուրդների համար և, մասնավորապես, Նաիրյան ժողովրդի համար: \nՆա հայտնեց, որ պ. Համազասպը կզեկուցե այդ նշանակալից օրերի ամբողջ կարևորության մասին և համոզված է, որ արգո հասարակությունը միանգամայն հասուն, աչալուրջ վերաբերմունք կցուցահանե դեպի դրված խնդիրները: \n«Խոսքը, զեկուցման համար, տրվում է պ. Համազասպին» — ասաց ընկ. Վառոդյանը և նստեց: \nԵվ մինչև կմոտենար ամբիոնին պ. Համազասպը, մինչև կխմեր ջուրը — դահլիճում, Գեներալ Ալոշի առաջնորդությամբ, ներկաներն հազալ սկսեցին և կոկորդները մաքրել, կարծես իրենք պիտի, բոլորը մեկ, ատենախոսեին: \nԲայց շուտով տիրեց լիակատար լռություն, և Համո Համբարձումովիչը– Մազութի Համոն, վերջապես, սկսեց...\nԵս չեմ կարող, իհարկե, արագագրական ճշտությամբ վերարտադրել այստեղ Մազութի Համոյի այդ պատմական, այդ նշանավոր ճառը: \nԲայց ձևականը, այսինքն նրա շարժումների, ձայնի, առոգանության և այլ նրբությանց նկարագրությունը մի կողմ թողնելով, որովհետև, սիրելի ընթերցող, դա վեր է իմ ուժերից, — ես կաշխատեմ պատմել, ամենայն ճշտությամբ, նրա այդ պատմական ճառի բովանդակությունը, կամ ավելի ճիշտ կլինի ասել՝ կորիզը, — և թող ներե ինձ Համո Համբարձումովիչի տառապյալ ստվերը, եթե ես, ինձնից անկախ պատճառներով, թույլ տամ թեկուզ ամենաաննշան, մազաչափ անճշտություններ:\n\n«Խաչատուր Աբովյանը «Վերք Հայաստանի, ողբ հայրենասերի» իր հայտնի վեպում պատմում է, թե ինչպես Լիդիացվոց Կրեսոս թագավորի համր լեզուն բացվում է մայրենի լեզվի հրաշալի հրաշքով»: \n— Այսպես մանվածապատ, այսպես բանաստեղծական սկսեց իր այդ նշանավոր ճառը Մազութի Համոն: \nԻմաստն այն է, պարզաբանեց նա հետո, որ հայրենազուրկ մարդու գոյությունը մի վերք է, մի յարա, իսկ մայրենի լեզուն — հրաշարար բալզամ: \nԴուք գիտեք, թե ինչպիսի մեծ սիրով, ինչպիսի մեծ ոգևորությամբ քնարերգել են բոլոր մեծ բանաստեղծները, ինչպես մեր Ալիշանը և Գամառ Քաթիպան — շարունակեց հետո Մազութի Համոն, — իրենց հայրենի երկիրը, իրենց հայրենի աշխարհը — իրենց հայրենիքը: \nԻնչո՞ւ, — հարցը, շեշտակի, դրեց Մազութի Համոն, — որովհետև, ինչպես հայտնի է բոլորին և ինչպես համոզված է ինքը — այդ երկու գաղափարը, այդ երկու հասկացողություններն են–մայրենի լեզու և հայրենի երկիր-որ, հարմոնիկ կերպով շաղկապվելով իրար, ստեղծում են այն մեծ, այն, ամեն մի ժողովրդի զարգացման պսակը կազմող, հոյակապ շենքը, որ կոչվում է ազգության: \nՀայրենի երկիր է մայրենի լեզու, ահա՛ այն երկու հզորագույն ազդակները, որ շաղկապվելով իրար, ամեն մի զարգացած ժողովրդից, ամեն մի ցաքուցրիվ ցեղից կազմում են անքակտելի մի միավոր, — կազմում են, ինչպես ասաց, կենդանի մի օրզանիզմ — մի ամբողջական ազգություն: \nԲայց հարց տանք, հարց տանք մեզ ամենից առաջ, թե ի՞նչ է կոնկրետ կերպով իրենից ներկայացնում ազգության միավորը կազմող իր առաջադրած անդամներից առաջինը — հայրենի երկիրը: \nԵվ, իհարկե ոչ ոքի համար նորություն չի լինի, եթե նա ասի, որ դա այն հողն է, որի վրա ապրել են տվյալ ժողովրդի նախորդները, այն հողն ու ջուրն են, որով սնվել են, դարերի ընթացքում կյանք են ստացել տվյալ ժողովրդի պապերը, պապերի պապերը, և նրանց էլ պապերն ու պապերի պապերը: \nԻնքը նրա համար է այնքան անգամ կրկնում «պապերը», որովհետև ցանկություն ունի արգո հասարակության առանձնակի ուշադրությունը հրավիրել այն, ավելի քան կարևոր և տվյալ դեպքում հիմնական, հանգամանքի վրա, որ «հայրենիք» գաղափարը կապված է ո՛չ միայն այն հողի, այն երկրամասի հետ, որի վրա ապրում է հիմա տվյալ ժողովուրդը, օ, ոչ, իհարկե, ոչ, հարգելի հանդիսականներ: \nԱյստեղ ինքը, Մազութի Համոն, հարկադրված է կիրառել ազգային հարցի շուրջը գոյություն ունեցող գիտական գրականության այն հիմնական տեսակետը, որ կոչվում է «պատմական տեսակետ»: \nԲանն այն է, այն է, հարգելի հանդիսականներ, որ հայրենիք կոչվածը մի օրում չի շինվում, մի օրում չի՛ կազմակերպվում, հայրենիքը, կազմվում է դարերի ընթացքում և ժառանգություն է մնում դարերի ժառանգներին: \nԵթե օրինակով խոսելու լիներ, մի՞թե միայն սա՞, միթե միայն փոքրիկ այդ քաղա՞քն է իրենց հայրենիքը... \nԾիծաղելի կլիներ, եթե այդպես մտածեին: \nՕ՜, նա գիտե, Մազութի Համոն համոզված է միանգամայն, որ ո՛չ ոք արգո հանդիսականներից այդպես չի մտածում: \nԲայց ինչո՛վ, ինչո՛վ պիտի հաստատեն իրենք, որ այսինչ կամ այնինչ երկրամասը, որի վրա ապրում են այսօր բոլորովին տարբեր, օտար ցեղեր — ինչի՞ հիման վրա կարելի է պնդել, որ այդ երկրամասը ևս կազմում է այսինչ ժողովրդի հայրենիքը, նրա օրինական սեփականությանը: \nՈչ այլ ինչով, եթե ոչ կենդանի պատմությամբ, այսինքն գոյություն ունեցող այն պատմական հետքերով, որ թողել է տվյալ ժողովուրդը տվյալ երկրամասերում, ահա թե ինչ, ահա՛ թե ո՞րտեղ է հարսի կենտրոնը, հարգելի հանդիսականներ: \nՈւրեմն, պարզ ասած, հայրենիք գաղափարի հիմքն է կազմում տվյալ ժողովրդի կուլտուրան, կուլտուրական անցյալը — ահա ամենաէականը: \n—\nՈւրեմն, հիմնական այս տեսակետը պարզաբանելուց հետո, պարզ պիտի լինի ամեն մեկի համար, որ այսինչ ցեղը, կամ ժողովուրդը, որ, դեպքերի բերումով դարեր շարունակ տիրել է տվյալ երկրամասին և իր ապրած վայրում ոչ մի հետք, ոչ մի կուլտուրական արձան չթողնելուց բացի՝ քանդել է այդ միևնույն տեղում ապրած ու վաստակած ժոդովրդի հնագույն հետքերը, — պարզ է, հարգելի հանդիսականներ, որ նման մի ցեղ ո՛չ մի իրավունք չունի խոսելու իր այդ ժամանակավոր ապաստանի մասին, որպես «հայրենիքի»: \nԵրկար-երկա՜ր խոսեց այս ուղղությամբ Մազութի Համոն, բերեց կոնկրետ օրինակներ, ինչպես «մենք և ոսոխը», և ապա անցավ իր առաջադրած «երկու հիմնական հասկացողությաններից» երկրորդին-մայրենի լեզվին: \nԻնչպես հոգին է՝ մարմնի մեջ, ինչպես հոգին է շնչավորում չոր մարմինը և կենդանի կապակցություն ստեղծում մարմնի բոլոր մասերի, բոլոր անդամների, բոլոր բջիջների մեջ — այնպես էլ լեզուն, մայրենի լեզուն, այն հոգին, այն, ավելի լավ է ասել՝ ցեմենտն է, որ միացնում է տվյալ ժողովրդին իր, դարերից ժառանգություն մնացած, հայրենիքում, կապում է այդ ժողովրդի անհատներին իրար, կերտում է նրանցից այն անքակտելի միավորը, որ կոչվում է «ազգություն»: \nԱհա՛ թե ի՛նչպես է լուծում լեզվի և հայրենիքի, այսինքն, մի խոսքով ասած՝ ազգության պրոբլեմը ժամանակակից գիտությունը, հարգելի հանդիսականներ: \nՈւրեմն, պարզ ասած, «հայրենիքը» տըվյալ ազգության մարմինն է՛, իսկ «լեզուն» — հոգին: \nՈւրեմն, հարգելի հանդիսականներ, եթե մենք հարցը կոնկրետացնենք և կիրառել ուզենանք մեր հայրենի իրականությանը, պիտի ասենք. — ահա՛ մեր հոգին, ահա՛ մեր մարմինը: \nՎաղո՛ւց, վաղո՛ւց է արդեն, որ բաժանված է մեր հոգին մեր մարմնից, բայց, հարգելի հանդիսականներ, քանի դեռ կենդանի է հոգին — կենդանի է և մարմինը: \nԻնչքան էլ «լեզուն» և «հայրենիքը» անքակտելի օղակներ կազմեն «ազգություն» կոչված կենդանի միավորի, բայց պատմության մեջ շատ անգամ պատահել են դեպքեր, երբ որևէ ազգություն, դեպքերի դժբախտ բերումով զրկվելով մեկից՝ կառչել է մյուսին և այդպիսով հնարավորություն է ունեցել չձուլվել օտարներին, պահել իր ազգային դեմքը, ինչպես մենք, արգո հանդիսականներ, ինչպես նաիրցիներս: \nԵվ այսօր, բայց ավելի լավ է ասել՝ մինչև օրս, որովհետև նո՜ր, նո՛ր և պայծառ հեռանկարներ են բացվում այսօրվանից մեր առաջ, հարգելի հանդիսականներ, — ի՞նչ , ի՞նչ էինք մենք մեզանից ներկայացնում, որպես ազգություն, ես կասեի՝ հոգի առանց մարմնի, հոգևոր ազգություն: \nՈրովհետև, այո, մայրենի լեզո՛ւն էր միայն, որ դեռ պահում էր մեզ, պաշտպանում էր ձուլման վտանգից — և նրա՛, նրա՛ շնորհիվ էր միայն, որ մենք, ուրիշ շատ և շատ ազգերի, ինչպես, օրինակ, Ասորեստանի և Բաբելոնի նման կորստյան չմատնվեցինք... \nՈ՞րն էր, ո՞րն էր Նաիրին մինչև օրս, հարգելի հանդիսականներ. ո՞րն էր, այո, — կենդա՜նի Նաիրին: \n— Նաիրին ե՛ս էի, հարգելի հանդիսականներ, Նաիրին դո՛ւք էիք և բոլոր նրանք, որոնք մեզ նման խոսում էին Նաիրյան քաղցր լեզվով, որի մասին այնպիսի հրաշքներ է պատմում Խաչատուր Աբովյանը... \nԵս հիմա խոսում եմ, — հիշում եմ, ձայնը բարձրացնելով մարգարեական հուզմամբ բացականչեց, ոգևորված, Մազութի Համոն. — ես խոսում եմ հիմա հոգևո՛ր Նաիրիի մասին, հարգելի հանդիսականներ, — և այս իմաստով ես կարող եմ ասել, որ Նաիրին այնտեղ է, որտեղ կա գոնե մի նաիրցի: \nԱռաջին՝ մարմնավորի, հայրենիքի իմաստով՝ Նաիրին այնտեղ է, որտեղ-ապրել են մեր պապերը, մեր պապերի պապերը և նրանց էլ պապերի պապերը, հարգելի հանդիսականներ, — այնտեղ է, ասենք — Վանում, Բիթլիսում, Դիարբեքիրում. այնտեղ է — Կիլիկիայում, Դերսիմում, Գարահիսարում. իսկ երկրորդ՝ լեզվի, հոգևորի իմաստով — Նաիրին, կրկնում եմ, այնտեղ է, որտեղ կա, որտեղ ապրում է այսօր գոնե մի նաիրցի: \nԻսկ որտե՞ղ, որտե՞ղ, ասացեք խնդրեմ, չկա, չի ապրում հիմա մեր եղբայր նաիրցին... \nՈրտե՞ղ, աշխարհի ո՞ր, թեկուզև ամենահեռավոր անկյունում, չկա, ոտք չի դրել հայրենազուրկ նաիրցին... \nՏարել է, տարել է իր հալածված ստվերը, տարել է աշխարհից աշխարհ թափառական նաիրցին: \nԵլել է նա, նաիրցին — հինգ դար առաջ ելել է հայրենի աշխարհից ու թողել է հնամյա իր անունը աշխարհի բոլոր կողմերի վրա թափառական նաիրցին: \nԵվ այսօր ահա արդեն հնչում է ժամը, հարգելի հանդիսականներ, ժամանակ է արդեն, որ գա, ետ դառնա նորից հնամյա իր երկիրը աստանդական նաիրրին: \nԵվ արդեն — արդեն աշխարհի հեռու, ամենախուլ անկյուններից պարզում է իր ձեռքը դեպի իր հայրենիքը, պարզում է դեպի հայրենի Նաիրին — աստանդական զավակը. մարմինը կորցրած ուրվականի նման՝ մարմնանալ է ուզում հազարամյա Նաիրին... \nԲայց ինչպե՞ս, ինչպե՞ս, ինչպե՞ս մարմնանա...» — Այստեղից էր ահա, որ անցավ Մազութի Համոն «ներկա մոմենտին»:\n\nՊետք է, սակայն, նկատել, որ Մազութի Համոյի այդ պատմական բանախոսության առաջին, տեսական մասը բավականին քիչ, համարյա աննկատելի ուշադրության արժանացավ հանդիսականների կողմից: \nՀանդիսականները, ճիշտ է չէին աղմկում, չէին էլ հազում, կամ անհանգստանում տեղերում, այլ այնպես, կարծես թե չկային, կարծես թե, ինչ-որ մի անխուսափելի պարտականություն կատարած լինելու համար ականջները դեմ էին տվել սատանի ջրաղացի, ոչ ջուր էր լցվում ականջները, ոչ մտքի հատիկ: \nԲանախոսության երկրորդ մասը, սակայն, բավականին հետաքրքրեց և նույնիսկ այն աստիճանի հուզեց հանդիսականներին, որ մինչև անգամ Կինտաուրի Սիմոնը — Կլուբի մեյմունը, ձայն առավ և համարյա թե խոսեց:\n\n«Դուք գիտեք, — ասաց Մազութի Համոն հարցի գործնականին անցնելով, — որ, երկրորդ շաբաթն է արդեն, ինչ պատերազմ է հայտարարված մեր դարավոր թշնամուն — ոսոխին: \nՄեր հաղթապանծ զորքերն արդեն մտել են թշնամու սահմանները, — մո՜տ է, մո՜տ է արդեն փառավոր այն օրը, երբ մեր փառավոր զորքերը էրզրում կմտնեն: \nԾանրության կենտրոնը հիմա նրանումն է, որ մենք, նաիրցիներս, հարկ եղած լրջությամբ գիտակցենք, հասկանանք լիովին այն խոշոր նշանակությունը, որ ունեն այդ անցքերը և կարող են ունենալ մեր հարցի համար: \nԲավական է գիտակցել այս հանգամանքը միայն, որպեսզի հասկանանք, որ չի կարելի այսօր, այո՛, չի կարելի ձեռքերը ծալած նստել, հարկավոր է ցույց տալ մեզ բոլորիս համար նվիրական գործին ամենայն աջակցություն, լիակատար աջակցություն: \nԹե՛ բարոյական, և թե՛, մանավանդ, նյութական: \nԴուք գիտե՞ք,— ձայնը բարձրացնելով և խորին հուզմունքով բացականչեց հանկարծ Մազութի Համոն, — որ ես հայտնեմ պիտի հիմա մի ուրախալի, մի, բացառիկ նշանակություն ունեցող, խոշոր նորություն. — թագավոր կայսեր ստորագրությամբ գրություն է ստացվել փոխարքայի հասցեով, որով թույլատրվում է մեզ կամավորական բանակներ կազմակերպել — ուրիշ խոսքով ասած՝ մեր սեփական, այո՛ — նաիրյան զորքն ունենալ՝ մեր հին հայրենիքի գրավված վայրերը պաշապանելու համար... »: \nԴեռ չէր վերջացրել իր այս նախադասությունը Մազութի Համոն, երբ, կարծեմ բժիշկ Սերգե Կասպարիչի նշանով, դահլիճում ծայր առավ մի կատաղի ծափահարություն: \nՀանդիսականներից շատերը, ինչպես Կինտաուրի Սիմոնը և վարսավիր Վասիլը, ոգևորության այն աստիճանին հասան, որ սկսեցին ոտքերը գետնին խփել և բացականչություններ անել: \nԲայց հնչեց նախագահի, — չոր, հատու, — հնչեց ընկ. Վառոդյանի զանգը` նախագահական տեղից, դահլիճում տիրեց լռություն: \nԲաժակից ջուր խմեց, առիթից օգտվելով, Մազութի Համոն և շարունակեց «Սա նշանակում է, որ կայուն, իրական հողի վրա է տրվում այսօրվանից մեր հարցը — և մեզ մնում է գրկաբաց առաջ գնալ ստեղծված հնարավորություններին՝ աճապարել կազմակերպված դիմավորել մեր տառապյալ հայրենիքի վերջնական ազատագրմանը»: \n— Այստեղ նորից, չնայած մի վայրկյան առաջ էր խմել — բաժակից ջուր խմեց Մազութի Համոն և — «բայց դեռ ես չեմ հայտնել, հարգելի հանդիսականներ, ամենաէականը» — ասաց Մազութի Համոն խորհրդավոր ձայնով, երևում էր, որ ուզում էր հայտնել չափազանց կարևոր, նշանակալից մի նորություն, բայց դժվարանում էր ձևավորել: \n«Ես պիտի հայտնեմ ձեզ, հարգելի հանդիսականներ» — ասաց, շրթունքները սրբելով, նա վեր ջապես — «Որ նույն այդ բարձրագույն գրությամբ — ամենահավաստի աղբյուրից մենք տեղեկություն ենք ստացել — բավականին, այո՛, բավականին որոշ հաստումներ են տրվում մեզ ապագայի նկատմամբ — և մենք ամենայն վճռականությամբ կարող ենք ասել, որ բացի ընդհանուր բարյացակամ վերաբերմունքից դեպի մեր «Հարցը» — մենք արդեն ունենք և իրական, ապա ուրեմն պաշտոնական երաշխիքներ ամենաբարձր ինստանցիաներից գրավոր տրված...»:\n\nԱյստեղ նորի՛ց, նորից դղրդաց դահլիճը հախուռն ծափահարություններից. ապա, անցնելով բանախոսության վերջաբանին, դեպի հասարակությունն եկավ, ամբիոնի մոտից հեռանալով, Մազութի Համոն և ասաց, մոտավորապես, հետևյալը. «Մեծ, վճռական, պատմական օրեր ենք ապրում, Հարգելի հանդիսականներ, — և հարկավոր է, որ մենք, պարզ ու որոշ կերպով, ցուցահանենք մեր կազմակերպված վերաբերմունքը դեպի կատարվող անցքերը: \nՊետք է գիտենանք օգտվել առիթից — շեշտեց, խրատական շեշտով, Մազութի Համոն: \nՀարկավոր է գործով, այո՛, և ոչ թե խոսքով, օգնության գալ այսօր հայրենիքի ազատագրման նվիրական գործին, պարզ ասած՝ պետք է ժողովրդական ամենալայն խավերի սեփականություն դարձնենք կամավորության գաղափարը: \nԹ՛ող գրվի՛, ով որ կարող է, ով որ ընդունակ է զենք վերցնելու — թող գրվի՛ նա կամավ որ, — և այն ժամանակ գալիք սերունդների առաջ մենք, հպարտությամբ, այո՛, իրավունք կունենանք ասելու, որ արինք ինչ որ պահանջվում էր մեզանից պատմական այս ծանր վայրկյանին– կատարեցինք, այո, որդիական մեր պարտքը դեպի մեր թանկագին հայրենիքը, դեպի, ես հավատում եմ, այո, օ՜, ես չեմ կասկածում — վերածնվող Նաիրին...»:\n\nԱյսպես մոտավորապես, վերջացրեց իր պատմական այդ բանախոսությունը Մազութի Համոն և հանդիսականների կողմից, ինչպես և կարելի էր սպասել, արժանացավ բուռն, անսահման, ծափահարությանց: \nՈ՞վ էր, ո՞վ էր, չգիտեմ, սկսողը, բայց, մի վայրկյան չանցած, ամբողջ դահլիճը, ոտքի ելնելով, երգում էր Նաիրյան հիմնը, դահլիճը, մի մարդու նման, Սերգե Կասպարիչի ղեկավարությամբ, երգում էր «Մեր Հայրենիքը»:\n\nՀետո սկսվեց մտքերի փոխանակությունը: \nՄտքերի փոխանակությունն սկսեց Սերգե Կասպարիչը, բժիշկը, ապա խոսեցին Օսեփ Նարիմանովը, Արամ Անտոնիչը, պ. Աբոմարշը, տեր Հուսիկ քահանան — Խաչագողը: \nԲոլորն էլ համամիտ էին պ. Համազասպին. բոլորն էլ ցանկություն էին հայտնում, ուժերը ներածին համեմատ, օգնության գալ «ընդհանուր գործին», ամեն ինչ լավ էր գնում մինչ այդ, ամեն ինչ գնում էր, ինչպես հալած յուղ, և արդեն պատրաստվում էր իր գործնական առաջարկը մտցնել ընկ. Վառոդյանը, երբ, հանկարծ, միանգամայն անսպասելի, անկախ և գուշակելի կերպով, պատահեց բավականին անախորժ, աներևակայելի մի թյուրիմացություն: \n«Կարելի՞ է մի խոսք» — հնչեց հանկարծ ներկաների 90, գուցեև 99 տոկոսին անծանոթ մի ձայն դահլիճի ամենածայրից. բոլորը ետ նայեցին, իսկ Մազութի Համոն և ընկ. Վառոդյանը — առաջ, անտեղի էր այդ ձայնը և անսպասելի: \nՆայեց, ճարպոտ վիզը հազիվ ետ շրջելով — նայեց դեպի ձայնը և Արամ Անտոնիչը. նա միակն էր, գուցե, դահլիճում, որ ճանաչում էր այդ ձայնը: \nՁայն խնդրող ձայնը Արամ Անտոնիչի «սանիկինն» էր — Կարո Դարայանինը:\n\nԳուշակեց Արամ Անտոնիչի սիրտը, որ լավ բան չի կարող պատահել, և դեմքը հանկարծակիի եկավ — Արամ Անտոնիչի դեմքը անհամբերությունից ծռվեց: \n«Դուք... ինչի՞ մասին եք ուզում խոսել — հարցրեց, ոտքի կանգնելով, ընկ. Վառոդյանը: \n— «Ես մի հարց միայն կուզեի տալ պ. Աստվածատրյանին» — պատասխանեց Դարայանը «կարելի՞ է»: \n— Նայեց, հարցական հայացք գցեց Համո Համբարձումովիչի դեմքին ընկ. Վառոդյանը: \nՀամո Համբարձումովիչի հայացքը անհասկանալի մնաց ընկ. Վառոդյանին: \n«Խնդրեմ» — ասաց ընկ. Վառոդյանը, զանգը վերցնելով. — «Միայն թե կարճ»: \nԴահլիճը, անհամբերություն կտրած, սպասում էր Դարայանին: \nԿիսազարմացական, կիսահեգնական ժպիտը դեմքին՝ նայում էր Դարայանին Համո Համբարձումովիչը.» — «Ով է այս լուսնից ընկածը» — ասում էր կարծես հեգնախառն հայացքը Մազութի Համոյի: \n«Ես մի հարց միայն կուզեի տված լինել պ. Աստվածատրյանին» — ասաց Դարայանը. — «Չէ՞ր կարող արդյոք պ. Աստվածատրյանն ասել, թե ո՞վ է տեսել այն դրությունը, որի մեջ, իբր թե, «իրական խոստումներ կան տրված ամենաբարձր ինստանցիաներից», և, եթե այդպիսին, այսինքն դրությունը կա՝ ինչպե՞ս են ձևակերպված այդ խոստումները բառացի...»:\n\nԻնչպես քարը, այո՛, սարից գլորվելով և ընկնելով գետը՝ առաջ է բերում շառաչուն ջրհուզում, ինչպես ֆուտբոլի գնդակը, խաղընկերներից մեկի անշնորհք հարվածից խաղի ամենատաք վայրկյանին պայթելով՝ առաջ է բերում ընդհանուր տհաճություն և ընդհանուր ցասում — այդպես էլ Կարո Դարայանի անտեղի այդ հարցը, սրահի ընդհանուր, լարված ոգևորության մթնոլորտում պայթելով՝ առաջ բերեց — բարկություն ու հեգնա՞նք ասեմ, չգիտեմ, թե — հեգնանք ու բարկություն: \nՍերգե Կասպարիչը և Օսեփ Նարիմանովը վեր թռան տեղերից, զարմանքը դեմքերին՝ հասարակությանը նայեցին Սերգե Կասպարիչը և Օսեփ Նարիմանովը: \n«Ո՞վ է այդ երեխան, որ նման մի տհաս, երեխայական հարց կարող է տալ նման մի ժողովում» — ահա այս էր գրված բժիշկ Սերգե Կասպարիչի և հաշտարար դատավոր Օսեփ Նարիմանովի հայացքներում: \nՆրանց հետևելով նույնպես ոտքի կանգնեցին Գեներալ Ալոշը, պ. Աբոմարշը, Կինտաուրի Սիմոնը և Արամ Անտոնիչը. վերջինիս դեմքը՜ մի այնպիսի արտահայտություն էր ստացել, կարծես ասելիս լիներ. — «Ներեցեք անարժանիս ե՛ս եմ մեղավորը...»: \nՄեկը, Համո Համբարձումովիչը կարծեմ, հեգնական ծիծաղեց, և ամբողջ դահլիճը, մի մարդու, այո, մի բերանի նման հեգնախառն փռթկաց: \n«Ծը՜նգ, ծը՜նգ, ծը՜նգ», — Հնչեց նախագահի զանգը, մեղմ ու զիջող «ծիծաղեցեք, բայց–լռել է՛լ է հարկավոր»–ասում էր այդ զանգը կարծես ընկ. Վառոդյանի ձեռքում: \n«Լռեցե՛ք, պարոննե՛ր» — բացականչեց ընկ. Վառոդյանը, մի քայլ առաջ գալով, — և, ինքն էլ, կարծես չկարողանալով զսպել ծիծաղը՝ փռթկաց: \n— «Լռություն, լռությո՜ւն» — օգնության եկավ նրան, արդեն բոլորովին լրջացած Մազութի Համոն. «Նստեցեք, պարոններ» — ու ցույց տվեց ձեռքով, թե ինչպես հարկավոր է նստել, Համո Համբարձումովիչը: \nԲոլորը, աղմուկով ու հռհռոցով, վերջապես նստեցին: \nԱպա առաջ եկավ, ծանր ու լրջադեմ, Մազութի Համոն — և տվեց արժանի պատասխանը. — «Ես պիտի ասեմ հարցասեր երիտասարդին, որ նման հարցեր կարող են տալ միայն-թող ներե ինձ հարցասեր պարոնը-դպրոցական աշակերտները...»: \nԵվ դահլիճը թնդաց, որոտաց ծափահարությունից: \n«Թույլ տվեք» — ինչքան որ ձայն ուներ, բղավեց, շփոթված, Կարո Դարայանը. «չի՛ կարելի, հասկանո՞ւմ եք, մարդկանց խաբել...»: \nԵվ այստեղ էր ահա, որ, ինչպես ներքևում ասացինք, ձայն առավ — երևակայո՞ւմ եք — Կլուբի մեյմունը, — այսինքն, վեր թռչելով տեղից ձայն տվեց ինքն իրեն Կլուբի մեյմունը և — «Դո՛ւրս արեք էդ իշու հայվանին» — բացականչեց,հոգու խորին վրդովմունքով, կոշկակարը ու առաջ պրծավ, ուզեց նետվել դեպի Դարայանը, բայց... վարսավիր Վասիլը, օգտվելով հանգամանքից, իբր թե պատահմամբ, դեմ տվեց ոտքը Կլուբի մեյմունին. Կլուբի մեյմունը, գերանի նման, տարածվեց հատակին: \nՏիրեց ընդհանուր իրարանցում, աղմուկ ու հռհռոց: \nՀետո ինչ պատահեց — հետաքրքիր չէ, ընթերցող, որովհետև, այո, պատահեց անխուսափելին. Օսեփ Նարիմանովի առաջարկով քվեարկության դրվեց, դահլիճը բավականին հանդարտվելուց հետո, օրինական առաջարկը Կլուբի մեյմունի, Համո Համբարձումովիչը երկու հակիրճ խոսքով խայտառակության սյանը գամեց, Դարայանին հասարակության միաձայն որոշումով դահլիճից հեռացնելուց հետո, — Դարայանի նման «տխմար երիտասարդներին», ընկ, Վառոդյանը հայտնեց ի լուր հանրության, որ մոտ օրերում եկեղեցու մոմավաճառքի խանութում կսկսվի կամավորների ցուցակագրություն, հետո ժողովը փակված հայտարարվեց և հասարակությունը ցրվեց: \nԲայց ոչ, մոռացա մի հանգամանք ևս: \nԺողովը փակված հայտարարվելուց առաջ Մազութի Համոն, չնայած որ այդ մասին արդեն քաղաքում փակցված կային հայտարարություններ — Մազութի Համոն, չնայած այդ հանգամանքին, հարկ համարեց իր կողմից ևս հիշեցնել հարգել հանդիսականներին, որ երեկոյան ժամը 9-ին, այդ միևնույն դահլիճում, մայրաքաղաքից հյուր եկած հայտնի զինվորական, Գեներալ-պրոֆեսոր Այսինչ — Այսինչը կարդալու է դասախոսություն, «Նաիրյան հարցի ապագայի» մասին, խնդրում է ներկա լինել և հարգել նրա, հատկապես այդ նպատակով մեր քաղաքը եկած այդ օտարազգի բարեկամի, այդ գեներալ-գիտնականի բարյացակամ վերաբերմունքը դեպի Նաիրյան դատը:\n\n\n\n\n\n\nԺամը չորսը կլիներ, երբ ժողովը վերջացավ:\n\n«Պ. Մարուքեն և–Կարո Դարայանը. լա՛վ գտել էին իրար այդ «էշի գլուխները», ինչպես կնքել էր նրանց Արամ Անտոնիչը — դպրոցի տեսուչը: \n«Մի մատ յուղ» էին դարձել վերջին օրերում Նաիրյան այդ քաղաքում այդ երկու պարոնները: \n«Խուփը գլորվել — գտել էր պուտուկը» — ասում էր նրանց մասին տեր Հուսիկ քահանան — Խաչագողը: \nԲայց պ. Մարուքեն, այսպես թե այնպես, էլի «իրենց շունն» էր — վերջին հորջորջումը պատկանում էր իրեն՝ վարսավիր Վասիլին, — իսկ ո՞վ էր այդ նոր «կապից կտրածը», այդ, ինչպես ասում էր նրա մասին Արամ Անտոնիչը–«Մոսկովներում փչացած անասունը»: \nՈ՞վ էր, այո՛, այդ հիմար պարոնը, որին հասակավոր քաղաքացիներն էին միայն հիշում փողոցներում վեգ խաղալիս և որը վերադարձել էր ահա իր հայրենի քաղաքը, որպես օտարական, որպես անառակ որդի: \nՈ՞վ էր նա, ինչո՞վ էր զբաղվում, ո՞ւմ հացին էր յուղ քսում — ահա հարցեր, որոնցով հետաքրքրվում էին Գեներալ Ալոշից սկսած մինչև վարսավիր Վասիլը: \nՎարժապե՞տ էր նա, բժի՞շկ, ինժենե՞ր. Չէ. — աբլակա՞տ էր, չարչի, «լամպի շուշա՞» — ո՞վ իմանար: \nԱհա բնական հարցեր, որ, մանավանդ վերջին հետաքրքիր թյուրիմացությունից հետո, տալիս էին իրենց հետաքրքիր քաղաքացիները: \nՀարցեր, սակայն, որ մնում էին մութ, մնում էին անպատասխան: \nՄնում էին անպատասխան այն հասարակ իմաստով, որ հազար ու մի պատասխան էին գտնում զանազան ուղեղներում՝ նայած տվյալ ուղեղի ցանկությունն ու խառնվածքին: \nՕրինակ, վարսավիր Վասիլի ուղեղում այն կարծիքն էր նստել, որ Կարո Դարայանը ոչ այլ ինչ է, եթե ոչ — «քամի թռցնող», իսկ թե ինչ է բանակում «քամի թռցնել», — հարկավոր էր իրենից իմանալ: \nԱյնինչ Հաջի Օնիկ էֆենդի Մանուկոֆը տրամադիր էր հակառակը կարծելու. — ո՛չ թե «քամի» թռցնող՞ է Կարո Դարայանը, ասում էր նա, այլ «քամի ուտող»…\tկամ, բառացի՝ «քամի կուլ տվող», իսկ թե ի՞նչ քամիներ էր ուտում, կամ կուլ տալիս Կարո Դարայանը — այդ էլ հարկավոր էր Հաջուց հարցնեի: \nԵվ, եթե հարցնող լիներ-նա, Հաջի Օնիկ էֆենդի Մանուկոֆը, այդ պատկառելի նաիրցին, շատ պատկերավոր կերպով կբացատրեր, թե ի՞նչ է հասկանում ինքը «քամի» ասելով: \n«Ատ քամինեդ ստամոքսի մեջ կշինվին... անուշահոտություն կըսեն անոնց էրզրումցիք...»-կասեր, քահ-քահ ծիծաղելով, հայտնի անգլիագետը: \nԲայց հարցը, իհարկե, հիմնովին փոխվում և միանգամայն «իրական» հողի վրա էր դրվում, երբ վարսավիր Վասիլի և Հաջի Օնիկ էֆենդու շնական ուղեղներից տեղափոխվում էր Գեներալ Ալոշի, Մազութի Համոյի, բժշկի, Օսեփ Նարիմանովի, կամ ընկ. Վառոդյանի «գործնական» ուղեղները: \nԱյս հարցը միանգամայն տարբեր բնույթ էր ստանում վերջիններիս ուղեղներում: \nԱմենից առաջ շատ բան ուներ ասելու Արամ Անտոնիչի, դպրոցի տեսչի ուղեղը այն պարզ պատճառով, որ նա, Արամ Անտոնիչը, նախ՝ հարազատ «քեռին» էր Կարո Դարայանի, և ապա` նա, Արամ Անտոնիչը միայն գիտեր, տեղեկություններ ուներ ստացած, թե ինչո՞վ էր զբաղվում իր «եգանը», այսինքն մորեղբորորդին, Մոսկվայում ու Բաքվում: \nԱյո՝ նախ Արամ Անտոնիչը և ապա Մազութի Համոն: \nԳրել էր, ամենից առաջ Արամ Անտոնիչին էր դրել իր անարժան սանիկի «տխմար արարքների» մասին Արամ Անտոնիչի հարազատ եղբայրը — Գարասիմ Անտոնիչը, որ գլխավոր հաշվապահի պաշտոն էր վարում «Լույս» նավթարդյունաբերական ընկերության կենտրոնական վարչության Բաքվի գրասենյակում: \nՆա, քամի կուլ տվող այդ հաստագլուխ էշը — երևակայո՞ւմ եք — թուրք բանվորներին է գրգռելիս եղել նավթարդյունաբերական Նաիրյան այդ ընկերության դեմ. — ահա՛ թե ինչով է զբաղվելիս եղել այդ «անբան անասունը» մինչև այդ քաղաքը գալը, սիրելի ընթերցող: \nԵվ այն էլ, ի նկատի ունեցեք, մի ընկերության, որի կենտրոնական վարչության նախագահն էր այն մյուս, իսկական «Ընկերության» — Կենտրոնաուղեղասարդի կենտրոնական թելերից մեկը` Հայտնի Անունը: \nԱհա՛ թե ինչպիսի՞ տխուր տեղեկություններ էր ստացել իր «հոգեժառանգի», իր անարժան «սանիկի» մասին, դբախտաբար երկու ամիս միայն առաջ, Արամ Անտոնիչը և այն էլ ինչպիսի մի անձնավորությունից, որին չէր կարող, իրավունք չուներ չհավատալ: \nՍտացել էր այդ շշմեցուցիչ տեղեկություններն իր հոգեզավակի մասին Արամ Անտոնիչը և որոշել էր ոչ ոքի չհայտնել, բայց մեծ եղավ նրա զարմանքը, երբ, այդ տխուր նամակն ստանալուց երկու օր հետո, երեվաց նրա գրասենյակում Մազութի Համոն և, մի երկու սովորական հարցուփորձից հետո, — «Բավականին հետաքրքիր նորություններ ենք լսում «եգան»-իդ մասին, Արամ Անտոնիչ» — գցեց, իր շեղ-հեգնական հայացքի նման, ամոթահար ակնարկը Արամ Անտոնիչի դեմքին Մազութի Համոն: \nԱրամ Անտոնիչի դեմքը, գաջած պատի նման, սպիտակեց: \nԵվ գրեց, այդ նույն երեկո, Մազութի Համոյի հեռանալուց հետո գրեց իր վերջին նամակը, առանց ստորագրության, Արամ Անտոնիչը, նախատեց, անարգանքի սյանը գամեց իր այդ վերջին նամակում Կարո Դարայանին Արամ Անտոնիչը: \nԵվ պատվիրեց, խստիվ պատվիրեց այդ վերջին նամակում, որ չլինի՛ թե երբևիցե հիշե իր քեռուն այդ փուչ դավաճանը. չլինի թե երբևիցե իր աչքին երևա: \nԵվ ահա — արդեն լռել էր, արդեն, մոռացած, էլ չէր խոսում անհաճո այդ նյութի մասին Արամ Անտոնիչին հանդիպելիս Համո Համբարձումովիչը, երբ, ինչպես գիտենք, անամոթաբար բուսնեց, երևաց հանկարծ իր հայրենի քաղաքում Կարո Դարայանը... բայց այս մասին մենք, բավականին մանրամասն, արդեն պատմել ենք վերևում, պ. Մարուքեի հետ քաղաքային այգում տեղի ունեցած այն անպատվաբեր դեպքը նկարագրելիս: \nԲայց հիմա, երբ տենդոտ գործունեություն էր սկսել, հանձինս Մազութի Համոյի և ընկ. Վառոդյանի, Տեղական Կոմիտեն — ի՞նչ, ի՞նչ մխիթարանք կարող էին պատճառել այդ թշվառ սանիկի, մեղմ ասած՝ տղայական արարքները Արամ Անտոնիչին՝ նրա քեռուն, «հոգեհորը»: \nՆա, Կարո Դարայանը, հասկանո՞ւմ եք համարձակվում էր ինչ-որ փայտիկներ խրել «Ընկերության» անիվը, — այդ ողորմելի ճիճուն, այդ «Կարո Փարայանը»: \nԴարայանի անվան սկզբնատառը այդպիսի մի երկմիտ կերպարանափոխության ենթարկողը նույն անձնավորությոնն էր, էլի, նույն ընկ. Վառոդյանը– որ առանձին մի շնորհք, մի ՜փոքրիկ թուլություն ուներ դեպի նման, այո, «երկմիտ» հանաքները, նա չէ՞ր, նա չէ՞ր միթե, որ «Գ» — ի էր վերածել պ. Մարուքեի պատմական ազգանվան սկզբնատառը՝ «Գրաստամատի» փոխելով արքայական «Դրաստամատը». նա՛, նա էր էլի: \nԻնչպես առիթ ունեցանք վերևում հիշելու — գավառացի չնչին վարժապետից արդեն «անձնավորության» դարձած այդ ընկ. Վառոդյանը...\nԵրեկոյան ժամը դեռևս ութ և կեսին լիքն էր, ծայրեիծայր լիքն էր արդեն ամառային ակումբի դահլիճն այդ երեկո:\n\nԱռաջին շարքի նստարանները բռնված էին արդեն քաղաքի վերին, այո՝ ամենավերին խավերով: \nԱյդպիսի հասարակություն շատ սակավ էր հավաքվում, տարենը մի երկու անգամ հազիվ էր հավաքվում քաղաքի ակումբներում: \nԲայց, ասենք, քաղաքի ակումբներում (Նաիրյան այդ քաղաքը բացի ամառային ակումբից ուներ. և ձմեռայինը) — երբեք էլ չէր հավաքվում նման հասարակություն, նման հասարակություն, լինում էր, որ տարին մի անգամ, և այն էլ Մազութի Համոյի բնակարանում, հավաքվում էր, այո, նրա անզուգական դստեր՝ Սևաչյա Պրիմադոննայի ծննդյան օրը, երբ ներկա էր լինում ինքը գավառապետը և համարյա թե քաղաքի ամբողջ «վերին խավը», ընտրովի հասարակությունը: \nԱյդ օրերին, իհարկե, տեղ չունեին նրա, Մազութի Համոյի, ընտանեկան սեղանի շուրջը Կինտաուրի Սիմոնը և վարսավիր վասիլը, որոնք ներկա էին հիմա ակումբի դահլիճում, ընկ. Վառոդյանն անգամ չէր համարձակվի գլուխը ներս խոթելու Համո Համբարձումովիչի բնակարանն այդ բացառիկ օրերին, թեկուզ հետագայում, նկարագրածս դեպքերից հետո, ընկ. Վառոդյանը ևս սկսել էր տեղ ունենալ Մազութի Համոյի սեղանի շուրջն այդ բացառիկ օրերին և նույնիսկ, երևակայո՞ւմ եք` ասում են, բժիշկ Սերգե Կասպարիչից, երևի, օրինակ վերցնելով, սովորել էր համբուրել Սևաչյա Պրիմադոննայի ձեռքը վերջինիս շնորհավորելիս. — չափից, այո, չափից արդեն անցնել էր սկսել այդ «սատկած վարժապետը» վերջին Ժամանակներում...\nԵրեկոյան, ինչպես ասացինք, ինը չկար, երբ արդեն նըստած էին, առաջին շարքում նստած էին արդեն — Գեներալ Ալոշը, քաղաքի պարետը՝ բարձրահասակ մի սպա, որ վերջին Ժամանակներս մի առանձին ուշադրության էր սկսել արժանանալ Համո Համբարձումովիչի դստեր — Սևաչյա Պրիմադոննայի կողմից,— բժիշկը, Արամ Անտոնիչը՝ իրա կնոջ — Շիկահեր դդումի կողքին, Օսեփ Նարիմանովը, Հինգհարկանի Շենքի համարյա թե բոլոր աչքի ընկնող պաշտոնյաները — ո՞րը թվեմ: \nՍպասում էին Գավառապետին և կնոջը, որոնց բերելու համար անձամբ, Սևաչյա Պրիմադոննայի ուղեկցությամբ, գնացել էր ինքը Մազութի Համոն: \nԱյդտեղ էր նաև Անգինա Բարսեդովնան, Համո Համբարձումովիչի հարգելի ամուսինը, որին զբաղեցնում էր, Մազութի Համոյի բացակայության պատճառով, պարետը՝ բարձրահասակ սպան, անտարբեր չէր, այո, ասում էին չար լեզուները, վերջին ժամանակներում դեպի այդ բարձրահասակ երիտասարդը Անգինա Բարսեղովնան, որը, իր հերթին, հատուկ ուշադրության էր սկսել արժանանալ, չնայած իր պատկառելի տարիքին, սպայի կողմից: \n«Ձվածեղի սիրուն՝ թավի պոչը կլիզե» — ահա վարսավիր Վասիլի չարամիտ կարծիքն այդ նուրբ հանգամանքի մասին, չա՜ր, չա՜՜ր, օձի լեզու ուներ այդ «ուշաղբազ պերպերը» — ինչպես բնորոշում էր նրան, վարսավիր Վասիլին, ղահվեճի Սեթոն:\n\nՈ՞վ, ո՞վ ասես, որ չէր եկել, Գեներալ-պրոֆեսորին լսելու ցանկությամբ, այդ երեկո, նույնիսկ Բարսեղ Աբգարիչը, թվաբանության ուսուցիչը, որ թոքերի պատճառով բավականին «ծույլ էր հասարակության մեջ երևալու խնդրում — նա ևս, նրա կինը՝ «ճուտը», կնոջ ընկերուհին՝ Վառյա հոգյակը — բոլորը կային, բոլորն էլ, անխտիր, վերին խավից: \nՆրանց մեջ էին, խառնված նրանց` նստել էին դահլիճի միջին կարգերում — Հաջի Օնիկ էֆենդի Մանուկոֆը, պ. Աբոմարշը, տեր Հուսիկ քահանան — Խաչագողը, — և նույնիսկ, թեկուզ արդեն մուտքին բավականին մոտիկ, բայց և այնպես այդ բարձր հասարակությունից ոչ այնքան էլ հեռու — բազմել էին... ծխականի վարժապետ-վարժուհիները. — Բյուզանդ Վարդերեսյանը, հայերենի դասատուն, որ աշակերտել էր Մանուկ Աբեղյանին և պարծենում էր դրանով, — օր. Վարդուհի Զատիկյանը, որ չէր կարող «տանել օր. Նվարդին. — նո՛ւյն այդ օր. Նվարդ Լուսպարոնյանը՝ «մազը կտրածը» — պ. Աշոտի կողքին, այն ճեմարանավարտ պ. Աշոտի, որ արդեն սկսել էր, դեպքերի բերումից ավելի ևս ոգևորվելով, «Նաիրյան լեզվի պրոպագանդը ոուսախոս երիտասարդների շրջանում» և արդեն իսկ ուներ, մանավանդ վերջերս, բավականին հաջողություն: \nՍրանց հետ խառն և սրանցից հետո — դահլիճը ծայրեիծայր լցրած տեղավորվել էին արդեն այլևայլ հասարակ քաղաքացիներ, ինչպես մանր խանութպաններից շատերը՝ Կարապետյանը, Հովհաննիսյանը, Պողոսյանը, Պողոսյան երկրորդը, Կարապետյան երրորդը, — ուսանողներ, աշակերտներ, ճեմարանցիներ (վերջիններս ուսանողների և աշակերտների մեջտեղ գտնվող մի ուրույն կատեգորիա էին կազմում Նաիրյան այդ քաղաքում — ինչպես, երևի, և բոլոր քաղաքներում, — և հատուկ ատելության էին ենթակա ռուսական դպրոցների սաների կողմից, դեպի որոնք իրենք ևս առիթ չէին կորցնում իրենց ծայրահեղ զզվանքը հայտնելու) — մի խոսքով՝ մարդ չկար, որ այնտեղ չլիներ, պակասում էին, թերևս, Մեռելի Ենոքը և Քոռ Արութը միայն, բայց նրանք էլ դե, երևի դեռ զբաղված էին իրենց եռանդուն առևտրով — վակզալի մեյդանում:\n\nԺամը իննից հինգ րոպե պակաս դահլիճը, որպես ծփան մի արտ, ծփաց ու օրորվեց, բոլորը շուռ տվեցին գլուխները դեպի մուտքը, արդեն մտնում էին, զուգված ու շողշողուն, գավառապետը, նրա կինը՝ Ագրիպպինա Վլադիսլավովնան, Սևաչյա Պրիմադոննան և Մազութի Համոն... \nՄինչև նշանակված տեղերն ուղեկցեց նրանց, հասարակության հիասարսուռ հայացքների ներքո, Մազութի Համոն և դուրս եկավ նորից դահլիճից, չգիտեմ թե ինչու՝ նորից անհետացավ...\nԺամը ճիշտ իննին վարագույրը բացվեց: \nԲեմը դատարկ էր` ոչ ոք չկար: \nՆույն թղթախաղի սեղանը, բայց այս անգամ արդեն կարմիր մահուդով ծածկած, դրված էր բեմի մեջտեղում, մոտը երկու աթոռ, իսկ բեմի աջ կողմը — նույն ամբիոնանման հարմարությունն էր, որի կողքին կանգնած բանախոսում էր, չորս ժամ առաջ, Մազութի Համոն: \nԵվ ահա, վարագույրը բացվելուց անմիջապես հետո, ձախ կողմից երևացին՝ Մազութի Համոն — Գեներալ-պրոֆեսորի թևը բռնած... «Ա՜հ» — հառաչեց դահլիճը հիացքից ու ահից, ծափահարությո՞ւն էր, չգիտեմ, թե Բերդը պայթեց... \nՉտեսնված, այո, աներևակայելի օվացիա էր, որին արժանացան Գեներալ– պրոֆեսորը և Մազութի Համոն: \nԵվ ահա — թռավ, Գեներալ-պրոֆեսորի ոտքերի մոտ ընկավ թարմ ծաղիկների փարթամ մի փունջ. Սևաչյա Պրիմադոննան էր, որ դեպի պրոֆեսորը նետեց ծաղիկների այդ փունջը իր նազելի ձեռքով, վերցրեց, վերցրեց դստեր գցած փունջը Մազութի Համոն և, խոնարհ գլուխ տալով, մատուցեց թանկագին հյուրին: \n— Այսպիսի ահա չտեսնված մի փառքի արժանացավ Գեներալ–պրոֆեսորը դեռ բանախոսությունը չսկսած: \nԵվ դղրդում էր դահլիճը հախուռն ծափահարությունից, որին, գլխի «տազը» սոխակափայլ պսպղացնելով, պատասխանում էր Գեներալ պրոֆեսորը խորապես հուզված: \nԳեներալ-պրոֆեսորին երկու հակիրճ խոսքերով հասարակությանը ներկայացնելուց հետո — մոտեցավ, նստեց նախագահական աթոռին Մազութի Համոն՝ ձեռքը զանգին և աչքը, ծուռ, դեպի նստարանների առաջին շարքը հառած, դեպի Անգինա Բարսեղովնայի լիքը թևը, որ հպվել էր, երկնային մի անմեղությամբ, բարձրահասակ սպայի մահուդե թևին: \n«Ծընգ–ծընգ-ծընգ» — հնչեց Մազութի Համոյի-նախագահի զանգը. ծափահարությունը դադարեց, դահլիճը պապանձվեց՝ ուշադրություն կտրեց: \nԲայց հենց այդ վայրկյանին պատահեց մի փոքրիկ թյուրիմացություն, որի վրա թեկուզ ուշադրություն չկարողացան դարձնել առաջին կարգերը, բայց դռան մոտ նստածները նկատեցին և հաջորդ օրը քաղաքում ամենայն մանրամասնությամբ պատմում էին իրար: \nԴեպքը, կամ թյուրիմացությունը ոչինչ, առանձնապես, չէր ներկայացնում իրենից. նրա կատարման ընթացքում, առանց այն նկատելու, սկսել էր արդեն Գեներալ-պրոֆեսորը իր հետաքրքիր բանախոսությունը, բայց և այնպես թեր և դեմ զրույցների բավականին նյութ տվեց այդ «դեպքը» հետագայում, նույնիսկ գրված գտան հետագայում, Հինգհարկանի Շենքի «մութ սենյակում», ընկ. Վառոդյանի պատվի հետ ինչ-որ առնչություն ունեցող հետաքրքիր գրություններ՝ այդ «դեպքին» վերաբերյալ... բայց այդ մասին հետո: \nԲանն այն է, որ վարագույրը բացվելուց անմիջապես հետո, երբ դահլիճը թնդում էր ծափահարությունից, դահլիճի դուռը, որ փակվել էր արդեն, բացվեց և մտան, կամացուկ, այնպես որ դռան մոտ նստածներից մի երկուսը միայն նկատեցին նրանց–Կարո Դարայանը և պ. Մարուքեն: \nՈչինչ չկար տարօրինակ, ոչ ոք էլ, ինչպես ասացինք, համարյա թե ուշադրություն չդարձրեց այդ սովորական հանգամանքի վրա. բայց նրանց մտնելուց անմիջապես հետո, նույնպես համարյա թե աննկատելի, ներս մտավ նրանց ետևից անծանոթ մի անձնավորություն և առաջարկեց նրանց, այդ անծանոթ անձնավորությունն առաջարկեց պ. Մաբուքեին և Կարո Դարայանին «մի վայրկյանով հետևել իրեն՝ դուրս գալ դահլինից»: \nԹե ի՞նչ էր պատճառը, որ առանց բողոքելու հետևեցին նրան, թե ինչո՞ւ նույնիսկ չբողոքեցին նրանք, Կարո Դարայանը և պ. Մարուքեն — դժվար է ասել, բայց փաստը մնում է փաստ, որ դահլիճից դուրս գալուց հետո ևս այնպես պատահեց, որ, առաջ ընկած, քայլեց դեպի քաղաք անծանոթ անձնավորությունը և, — մինչ արդեն, ոգևորված, Նաիրյան հնագույն պատմության հնագույն դրվագներն էր վեր հանում ակումբի դահլիճում Գեներալ-պրոֆեսորը, — թոկով կապածների նման այդ նույն վայրկյանին հետևում էին անծանոթ անձնավորությանը, հլու գնում էին նրա ետևից Կարո Դարայանը և պ. Մարուքեն: \nԳնում էին — այո՛, այդ նրանք հասկացել էին արդեն — անծանոթ անձնավորության ետևից «Մութ տեղն» էին գնամ Կարո Դարայանը և պ, Մարուքեն...\nԸնկ. Վառոդյանը գտնվում էր այդ պահուն Համո Համբարձումովիչի բնակարանում: \nՆրա վրա պարտականություն էր դրված պատրաստություն տեսնել «բանկետի» համար, դասախոսությունից հետո ընթրիքի պիտի հրավիրվեր Գեներալ-պրոֆեսորը Մազաթի Համոյի բնակարանում: \nԵվ ահա, իր պարտականությունները լիովին իմացող հեղափոխականի նման — տենդոտ, պատրաստություններ էր տեսնում, միանգամայն գիտակցելով գործի մեծագույն նշանակությունը Նաիրյան ցեղի ապագայի համար՝ Մազութի Համոյի պալատ-բնակարանում ընկ. Վառոդյանը:\n\nՀենց այդ ապագայի մասին, Նաիրյան ցեղի պայծառ ապագայի մասին էր խոսում այդ նույն վայրկյանին ակումբի դահլիճում Գեներալ-պրոֆեսորը: \nԹափվում էին, այո, հեղեղանման հոսում էին վարդագույն խոստումները դեպի երջանկացած սրտերը հանդիսականների. — Գեներալ-պրոֆեսորի սոխանման գանգից, ուղեղից ելնելով՝ բացվում էր, պայծառ ու լուսավոր, Նաիրյան ապագան: \nԵվ այդ պայծառ ապագայի հոսող ջերմությունից հալչում էր սիրտը Անգինա Բարսեղովնայի. — Նաիրյան պայծառ ապագան էլեկտրական բորբ հոսանքի նման լցվելով սիրտը Անգինա Բարսեղովնայի՝ անցնում էր այնտեղից դեպի մահուդե թևը քաղաքի պարետի: \nՈւ նույն այդ լուսավոր, նույն այդ նաիրյան պայծառ ապագայի փայլից բոցկլտուն, նայում էին հրացայտ, նայում էին, այո՛, գալիք օրերի հույսերով շողշողուն — նախագահական աթոռի բարձունքից նայում էին Անգինա Բարսեղովնայի և բարձրահասակ սպայի մեղմ հպված թևերին մեծախոհ աչքերը Մագութի Համոյի:\n\nՎաղո՜ւց, վաղո՜ւց արդեն առավոտյան սովորական ժամերին, ինչպես այդ անում էր նա առաջ — վարսավիր Վասիլի վարսավիրանոցը ոտք չէր դնում այլևս պ. Մարուքեն. դպրոց մտնելուց զրկվելով` զրկվել էր նաև վարսավիրանոց մտնելու սովորությունից պ. Դրաստամատը: \nԿարո Դարայանի Մոսկվայից բերած բավականին «բութ» ածելին քերում էր արդեն պ. Մարուքեի այտերն ու կզակը, և, հարկավոր է ասել, որ պ. Մարուքեն վաղուց արդեն չէր վայելում այն խոնարհ հարգանքը, որպիսին տածում էր վարսավիր Վասիլը դեպի նա առաջ: \nԱյնպես որ, թող ամենևին զարմանալի չթվա, որ այդ առավոտ, երբ, մոտավորապես ժամը 11-ին, դուրս եկան Կարո Դարայանը և պ. Մարուքեն «Դառնության կենտրոնից» և, տուն վերադառնալով, անցնում էին արդեն վարսավիրանոցի մոտից — «Անուշնե՛ր» — հեգնախառն ասաց վարսավիր Վասիլը պ. Մարուքեին — և դա ծա՜ղր էր, ծա՜ղր էր, չարախինդ ակնարկ էր պ. Մարուքեի հասցեին: \nԵվ պ. Մարուքեն, իհարկե, հասկացավ վարսավիր Վասիլի այդ հեգնանքը. պ. Մարուքեն հասկացավ, բայց լռեց: \nԴառնության, այ՜ո, դառնության ու անակնկալի մի առավոտ էր այդ առավոտը պ. Մարուքեի և, մասամբ էլ, իհարկե, Կարո Դարայանի համար: \nԴեռ չէին անցել նրանք վարսավիր Վասիլի վարսավիրանոցից, երբ դեմից բուսնեց, ուրիշ մի աշխարքից անսպասելի ընկած հրաշքի նման դեմ ելավ նրանց... երևակայո՞ւմ եք՝ Մարանկոզ Նշանը, ա՛յն Նշան Մարանկոզյանը, որ «որսորդական ապրանքների» խանութ ուներ\nառաջ Ալեքսանդրյան փողոցում, բայց, մի գեղեցիկ օր, փակեց իր խանութը և «Պուլկարիա» գնաց «զանազան գործերով»: \nԸնթերցողը, անշուշտ, հիշում է սույն այս վեպիս առաջին մասից, թե, իրոք, ինչո՞ւ փակեց խանութը Մարանկոզ նշանը. խայտառակ փախուստ էր դա իրոք և ուրիշ ոչինչ, խայտառակ փախուստ ու չեզոքացում, որ հետևանք էր, ինչպես գիտենք, Մազութի Համոյի հզոր ազդեցության, որից նա, այդ խղճուկ վանեցին, ձգտում էր խլել «Նաիրյան գործերի ղեկավարության» առաջնությունը: \nԵվ նա հիմա, իր այդ խայտառակ անկման ու փախուստից հետո, վերադարձել էր ահա Նաիրյան այդ քաղաքը և այն էլ — զինված ու փափախավոր... \nՀետն էլ երեքը չորսը՝ երեքը, չորսն էլ իրա, Մարանկոզ Նշանի նման, զինված ու փափախավոր:\n\n«Ծանոթացե՛ք» — ասաց նշան Մարանկոզյանը պ. Մարուքեին մի լավ համբուրելուց հետո. — «Պուլկարահայ ուսանող, այժմ կամավոր — Հրանտ Կյուլպենկյան, նույնը՝ Օնիկ Ուզունպաճաղյան. — ասիկա մեր «Պուլկարացին է» — ցույց տվեց, խորհրդավոր ժպիտը դեմքին, երրորդ փափախավորին Նշան Մարանկոզյանը և ապա — «աս ալ մեր ընկ. Թափառականը» — վերջացրեց այնպիսի մի շեշտով Մարանկոզ Նշանը, որ նույնիսկ Կարո Դարայանը, որ չէր ճանաչում ոչ միայն դրանց, այլև իրան` Մարանկոզ Նշանին — աչքերը հառեց ընկ. Թափառականի դեմքին: \nԱյդ դեմքը, ի դեպս, շատ քիչ էր նման թափառականի դեմքի. սափրված, կոկ, ավելի շուտ սալոնային յակեյի դեմք էր դա, քան հեղափոխական թափառականի: \nԹող չվիրավորվի ընկ. Թափառականի պայծառ հիշատակը իմ այս վերջին համեմատությունից, քանի որ դրանով ես ոչ թե նրա ներքինը, այլ արտաքինը միայն նկարել կամեցա, ներելի են նման միջոցները գրչի մշակներին, որոնք ոչ ներկ ունեն և ոչ էլ ածուխ իրենց տրամադրության ներքո, այլ միայն բառեր, որոնց տասնյակները չեն կարող, իհարկե, ընթերցողի աչքին ասել այն, ինչ որ վրձինի մի շարժումը կասեր, ածուխի մի գիծը: \nԵրջանիկ են, բյուր անգամ երջանիկ են այս տեսակետից քանդակագործները, նկարիչները կամ նույնիսկ հասարակ լուսանկարիչները, սիրելի ընթերցո՜ղ, որովհետև շատ հաճախ պատահում են դեմքեր, որոնք բաց են ինչպես գիրքը` նայի՜ր ու կարդա, ինչպես գիրքը, այո՛, վերցրո՛ւ ու կարդա՛: \nԱյդ դեմքերից էր ահա և ընկ. Թափառականինը. ընկ. Թափառականի դեմքը հարկավոր էր տեսնել: \nՎայել էր այդ դեմքին Եվրոպական ծղոտե գլխարկը, նուրբ «պանաման»՝ սպիտակ ու լայնեզր, բայց ծածկել էր այդ դեմքը — ահռելի մի փափախ, իսկ կողքից կախել էր ընկ. Թափառականը պատկառելի մի զենք, որը հետագայում խորհրդանիշը դարձավ ամբողջ մի «պետական կազմակերպության»: \nՉէ՛ր, հազար ու բյուր անգամ — չէ՛ր սազում այդ զենքը ընկ. Թափառականին, բայց ընկ. Թափառականը, ինչպես նա ցույց տվեց այդ հետագայում, արժանի էր, այո՛, այդ զենքը կրելուն: \nԾանոթացավ, իր հերթին պ. Մարուքեի կողմից ներկայացվելով նրանց, Մարանկոզ նշանին ու խմբին, և՜ Կարո Դարայանը. հետո նրանք բաժանվեցին: \n«Ովքե՞ր են դրանք» — հարցրեց Կարո Դարայանը, երբ մտնում էին արդեն պ. Մարուքեի բնակարանը: \n— «Նացիոնալ-դեմոկրատներ» — պատասխանեց պ. Մարուքեն տեղյակ անձնավորության անփութությամբ և հետո պատկերավոր ոճով պ. Մարուքեն բացատրեց, որ դրանք Նաիրյան հասարակական կյանքի դաշնամուրի վրա «Ընկերության» դաշնակներին հակադրելով՝ նվագում են իրենց հնչակները: \nՀետո նրանք մտան պ. Մարուքեի սենյակը:\n\nՍենյակում սպասում էր նրանց, վեպիս առաջին մասից մեզ արդեն հայտնի` երկրորդ ծխականի վարժուհի օր. Սաթոն: \nԴա այն «պսակի չարժանացած» օր. Սաթոն էր, որ, մեզ արդեն հայտնի պատճառով, հնարավորություն չէր ունեցել վերջացնելու գիմնազը. ինչպես արդեն գիտենք` այս տխուր հանգամանքում մեղավոր էին նրանք — Օսեփ Նարիմանովը և Գեներալ Ալոշը: \nԲայց արդեն անցած, մոռացված պատմություն էր այդ. այժմ «պսակի չարժանացած» օր. Սաթոն փաստապես արժանացել էր, թեկուզ ո՛չ պաշտոնական, բայց և այնպես «պսակի». անտարբեր չէր, ասում էին, դեպի պ. Մարուքեն օր. Սաթոն, և պ. Մարուքեն էլ, մանավանդ դպրոցից հեռանալուց հետո, չէր խուսափում նրա, օր. Սաթոյի, քնքուշ վերաբերմունքից: \nՇա՜տ-շա՜տ էր տառապել այդ գիշեր պ. Մարուքեի անկողնի վրա ընկած, մինչև առավոտ, մինչև նրա գալը, օր. Սաթոն, բայց, տարօրինակն այն է, որ, պ. Մարուքեի վերադառնալուց հետո, քիչ էին նման սիրային զրույցների օր. Սաթոյի զրույցները, նա նույնիսկ չհարձակվեց, չփաթաթվեց սիրած ասպետի պարանոցին, չհամբուրեց նրան: \nԱյլ... քա՜հ-քա՜հ ծիծաղեց օր. Սաթոն, երբ մտան պ. Մարուքեն և Կարո Դարայանը. շնորհավորեց նրանց «հարսանիքը» — և ապա, արագ-արագ, սկսեց խոսել... ընկերության մասին:\n\n«Ընկերությունը», ասում էր օր. Սաթոն, վաղուց արդեն սկսել է գործել: \nԱրդեն ընկ. Վառոդյանը ամեն օր առավոտյան տասից «կամավորներ» էր գրում մոմավաճառքի խանութում: \nԱրդեն պատմում էր, շշուկով պատմում էր արդեն ընկ. Վառոդյանը մոմավաճառքի խանութը մտնողներին — բարձրագույն ինստանցիաներից տրված խոստոուների մասին հետաքրքիր նորություններ: \nԵվ արդեն, հայտնի նկատառումներով, «Մանր Վարկի Ընկերություն» էր կազմակերպում Համո Համբարձումովիչը — Մազութի Համոն: \nՎերջինս, մանավանդ, զբաղված էր տենդային գործունեությամբ: \nԱնձամբ եղել էր կենտրոնում և նահանգապետից թույլտվություն էր ստացել «Մանր վարկի Ընկերություն» կազմակերպելու, որով, ինչպես ասել էր հիմնադիրների ժողովին ինքը Մազութի Համոն — նախագահը ձգտում ունեին օգնության հասնել շրջանի գյուղացիներին, մանավանդ գյուղացիներին: \nԱյդ գործը գլուխ բերելում մեծ աջակցություն էր ցույց տվել նրան, Մազութի Համոյին, գավառապետը. նա դրել էր, այո, Մազութի Համոյի` նահանգապետին ուղղված խնդրագրի վրա — «Արգելքներ չեմ գտնում» — կտրուկ մակագրությունը: \nԻսկ, որ ամենագլխավորն է — շարժվել էր արդեն, իր անհայտ տեղում, կենտրոնասարդը. իր անհայտ անկյունից պարզել էր ցանցերն արդեն աշխարհից աշխարհ: \nՊարզել էր — Վան, Բիթլիս, Բուքրեշ, Նյու-Յորք. ստացել էր «համաձայնություն»: \nԵվ գալիս էին արդեն, հավաքվում էին արդեն սահմանամոտ վայրերում — «ազդեցիկ անունները»: \nԱզդեցիկ անունները բերում էին հետները փափախավոր խմբեր... նույնիսկ այդ ծիծաղելի ընկ. Մարանկոզյանը, ասում էր օր, Սաթոն, վերադարձել է արդեն, բերել է հետը — փափախավոր մարդիկ. ուզում է շուտով ճակատ մեկնել ընկ. Թափառականի խմբապետությամբ: \n«Իսկ մե՞նք» — հարց տվեց, վերջապես, Սաթոն, այդ «պսակի չարժանացածը» հուզված — «Ինչո՞ւ չենք աշխատում...»: \nՊ. Մարուքեն և Կարո Դարայանը նայեցին իրար, տխուր մի հարցական կար, մութ մի հարցական նրանց հայացքներում: \nԻսկ Կարո Դարայանի աչքերում բացի հարցականից — և հեգնախառն ժպիտ: \nՕր. Սաթոն, դե, ոգևորվում էր, երիտասարդ արյունն էր հուզվողը:\n\n«Երկու օրից ես մեկնում եմ բանակ» — հայտնեց Կարո Դարայանը. հենց այդ նպատակով էր մայրենի քաղաքը եկել նա, — որպես զորակոչի ենթակա՝ նա «կանչվում» էր իր ծննդավայրում:\n\nԵրկու օրից հետո Կարո Դարայանը մեկնեց բանակ: \nԱնցավ երկու, երեք, չորս օր, անցավ մի շաբաթ, ոչինչ նոր չպատահեց քաղաքում, բացի, թերևս, նրանից, որ կիրակի, պատարագից առաջ, մի ոգեշունչ քարոզ, մի, եթե կարելի է այսպես ասել հայրենաշունչ կոչ կարդաց ս. Աստվածածին եկեղեցու ամբիոնից տեր Հուսիկ քահանան — Խաչագողը: \nՀիշեց՝ հիշեցրեց իր հոտին տեր Հուսիկ քահանան այն խորհրդավոր ու նշանակալից «անցքերը», որ, ինչպես գիտենք, գոյություն ունեին Բերդի, Առաքելոց եկեղեցու և Վարդանի կամուջի մեջ: \nԽորամանկ, հանճարեղ են եղել նաիրցի արքաները, ասաց տեր Հուսիկ քահանան նրանք իմացել են կապել հոգևորն ու մարմնավորը, սուրը և խաչը, կրոնն ու ռազմական կորովը: \nԽորամանկ, հանճարեղ են եղել նրանք, բայց, դժբախտաբար, եսական ու անմիաբան, և այդ էր, որ կործանեց երկիրը հնամյա — հազարամյա Նաիրին: \nՍտոր, նենգ, եսական դավաճանությունն է եղել մեզ կործանողը. անձնամոլ Վասակներն են եղել մեր տունը քանդողը — ասաց, անարգանքի փրփուրը շրթունքներին, տեր Հուսիկ քահանան — Խաչագողը: \nԲայց հիշե, թող հիշե իր սիրելի հոտը Վարդան Մամիկոնյանի և Սահակ Պարթևի պայծառ անունները — և թող խրատվի, ոգևորվի և գոտեպնդվի: \nԼավ է մարդը պատվով ընկնի պատերազմի դաշտում իր սրբազան կրոնի և հայրենիքի համար, քան քարշ տա անասնական գերություն, ինչպիսին քարշ ենք տալիս մենք հինգ դարից ավելի: \nԲայց ահա հասել է նորից վայրկյանը վերածնության և դեպի նո՜ր Ավարայր, նո՜ր Վարդանանց պատերազմ է կանչում իր բոլոր ազնիվ զավակներին մեր տառապյալ հայրենիքը: \nԿանչում է այսօր նորից, կանչում է վերջին անգամ, հեծության զնդաններից, դարերով անարգված, դարերով ոտնահարված Նաիրյան ոգին: \nԿանչում է կիսավեր վանքերից, պապենական սրբավայրերից, նահատակների մամռաբույր շիրիմներից կանչում է ձեզ վերստին բարբարոսների անարգ ոտքերով ոտնակոխ արված ձեր հայրերի կրոնը, ձե՛ր պապերի հավատքը, ձեր հայրենիքի փառքը: \nԿանչում է ձե՛զ, արիներ ու պարմանիներ, ձեզ, որ չեք մոռացել դեռ ձեր սուրբ կրոնը և հայրենիքի փառքը. կանչում է քե՛զ, հասարակ ժողովուրդ, որ չունես մեծատունների շահասեր սիրտը, որ ինքդ միայն պատրաստ ես եղել միշտ կրելու ամենայն զոհողություն՝ հանուն կրոնի և հայրենյաց: \nԹող օրինակ չծառայե այդ գոռոզ մեծատունների անձնասեր ու եսական օրինակը իմ սիրելի հոտին, քանի որ նրանք չէ՛, որ պիտի ժառանգեն երկնքի արքայությունը:\n\n— Եվ նրանք չէ, այո՛, սիրելի ժողովուրդ, որ պիտի ժառանգեն երկրի արքայությունը, ազատագրված հայրենիքը, որովհետև դո՛ւ, դո՛ւ պետք է վարես, ցանես ու վայելես նրա կենսատու բարիքները և ո՛չ թե այդ եսական մեծամիտները, որ փտում են զեխության գարշահոտ մահիճներում, որ ուտում փռի անաղ հացը՝ թոնրի անուշաբույր լավաշի փոխարեն: \n— Այսպե՛ս ահա խարազանեց իր այդ նշանավոր քարոզում քաղաքի մեծատուններին, այսինքն Լորիս-Մելիքյանի խանութպաններին, տեր Հուսիկ քահանա — Խաչագողը, և նա, իհարկե, իրավունք ուներ, դրանցից և ո՛չ մեկը եկեղեցում չկար, դրանցից և ո՛չ մեկը մի սև «խաչհամբույր» գցած չուներ դեռևս ս. Աստվածածնի գանձատուփը: \n— Հասարակ Ժողովուրդն էր կազմում նրա «հոտը», և նա փառաբանեց նրան իր նշանավոր այդ քարոզում, դիմեց նրա սրտին, որ անմեղ է, որպես Աստուծո գառը, և մաքուր է, որպես աղավնի: \nԵվ այդ «սրտով անմեղներին» ահա, և — ես կասեի՝ ո՛չ միայն «հոգով» աղքատներին, որոնք, տեր Հուսիկի կարծիքով, ժառանգեին պիտի երկնքի արքայությունը — կանչեց, կանչեց նրանց դեպի նոր Ավարայր տեր Հուսիկը: \nԵվ ի՞նչ, կոչը շատ ավելի խորունկ, շատ ավելի իրական արձագանք գտավ ունկնդիրների սրտում, քան, ասենք, հենց իրա՝ Մազութի Համոյի այն պատմական կոչը քաղաքային այգում, բավականին թվով արհեստավորներ և քաղաքի ծայրամասում ապրող կիսագյուղացիներ հաջորդ օրը «գրվեցին» մոմավաճառքի խանութում, այնպես որ՝ «Կեցցե Խաչագողը», մտածեց ինքն իրեն դրանց ցուցակագրող ընկ. Վառոդյանը: \nԹեկուզ, իհարկե, որոշ հիմք պիտի որ ունենային նաև այն կարծիքները, որ այդ «ցուցակագրվելը» մի կողմից, անշուշտ, հետևանք լինելով տեր Հուսիկ քահանա — Խաչագողի քարոզի ազդեցության, մյուս կողմից, անշուշտ, պայմանավորվում էր նաև նրանով, որ «գրվողներից» շատերն այսօր — վաղը, միևնույնն է, զորակոչի պիտի ենթարկվեին Հինգհարկանի Շենքի կողմից, այնպես որ նրանք, որպես պարտաճանաչ նաիրցիներ, գերդասել էին «Նաիրյան շտաբը»: \n— Եվ ապա՝ կամավոր գրվելով նրանք ազատվում էին «կարմիր վագոնների» սարսափից, այնպես որ, դրվելուց հետո, նրանք սրտի ամենայն հանգստությամբ սկսեցին սպասել, ինչպես իրենք էին ասում՝ «խմբի գալուն»:\n\n«Խմբի գալուն» սակայն, միայն թե ավելի քան անհամբեր, սպասում էին, մանավանդ, — ընկ. Վառոդյանը և Մազութի Համոն: \nԵվ, թեկուզ ոչ, իհարկե, նման անհամբերությամբ, բայց և այնպես բավականին բուռն, սրտառուչ հետաքրքրությամբ, սպասում էր, այո՛, ամբողջ քաղաքը, պիտի գար. Երկու երեք օրից Նաիրյան այդ քաղաքը պիտի ժամաներ «Նաիրյան առաջին զորքը»: \nՀայտնի խմբապետի առաջնորդությամբ, վերցնելով հետը տեղական կամավորներին, ճակատ պիտի մեկներ Նաիրյան առաջին խումբը մոտակա օրերում:\n\nԵվ ահա — «Խումբը» քաղաք ժամանելուց երկու օր առաջ, քաղաքում «ժողովրդական ժողովարարության» սկսեցին, Գեներալ Ալոշի և — երևակայո՞ւմ եք՝ Համո Համբարձումովիչի ամուսին՝ Անգինա Բարսեղովնայի գլխավորությամբ, — «խմբի» օգտին: \nժողովարարությանը մասնակցում էր համարյա թե քաղաքի ամբողջ «վերին խավը», նույնիսկ գավառապետը, Մազութի Համոյի դստեր՝ Սևաչյա Պրիմադոննայի ընկերակցությամբ, մի քանի վայրկյանով երևացին, մտան ամենանշանավոր, օր. Հաջի Օնիկ էֆենդի Մանուկոֆի, պ. Աբոմարշի, Պարսկաստանցու և այլն — խանութները և ոչինչ, դժգոհ չմնացին: \nՀաջի Օնիկ էֆենդին նվիրեց սիրելի կամավորներին մի պարկ շաքար, իսկ Պարսկաստանցին — մի արկղ ծխախոտ և մեկ էլ «Լապշինի» լուցկի: \nՊ. Աբոմարշը ձեռնոցներ նվիրեց կամավորներին, ժղենտին — դեղորայք, եղբ. Բալասյանները, որ զբաղվում էին սապոնի առևտրով — սապոն, և այսպես շարունակ. — տվեց, ով ինչ որ ուներ, ով ինչից որ հարուստ էր, ինչպես ասում են... \nԲայց և այնպես հարկավոր է հիշատակել, որ ամենամեծ նվիրատուն — պ. Աբոմարշն էր, որ, ինչպես ասում էր հետո– «վառել էր», այսինքն վառվել, որովհետև տվել էր — մենք քանակը չշերտեցինք — տասներկու զույգ կաշվե ձեռնոցներ, իսկ դա ավելի շատ արժեր, քան Հաջու մի պարկ շաքարը, կամ եղբ. Բալասյանենց սապոնը: \nԲայց, շատ որոշ նախադասություններով, հայտնում էր հետագայում պ. Աբոմարշը, որ այդ նվերը նա արել է ոչ այնքան կամավորներին, որոնց, վերջ ի վերջո, «հերն էլ անիծած», — այլ... \nՍևաչյա Պրիմադոննային: \n— «Ծիծիկները ուտեմ» — ասել էր նրան այդ զրույցի ժամանակ վարսավիր Վասիլը. — «Իմ մաստերսկոս գար՝ էշից բերած էղնիմ, թե պատի հայլիս չտայի»: \nԱհա՛ թե ինչպիսի ահռելի, ինչպիսի հերոսական ոգևորություն էր առաջ բերել Նաիրյան այդ քաղաքում այդ «ժողովրդական ժողովարարությունը»: \nՈւ տվել էին՝ որը փող, որն ապրանք, Կոլոպոտյանը բաժակներ էր տվել, Բոչկա Նիկոլայը — գինի, — մի խոսքով՝ ով ինչ որ ուներ — չէր խնայել: \nԺողովարարությանը մասնակցել էր նաև տեր Հուսիկ քահանան, բայց նա շրջել էր, իր լուսարարի ուղեկցությամբ, արհեստավորների խանութները, քաղաքի ծայրամասերը — և մարդիկ հետագայում ինչ-որ առնչություն էին գտնում տեր Հուսիկ քահանայի Փայլուն կոշիկների և այդ օրվա «ժողովարարության» մեջ. բայց սա բամբասանք էր կարծեմ, սիրելի ընթերցող, որ առաջ էր եկել վարսավիր Վասիլի կողմից նրա անվանը կպցրած հայտնի ածականից — և չարժե այսպիսի չնչին ասեկոսեներով կասկածանքի ստվեր գցել տեր Հուսիկի նման ազգասեր քահանայի անբասիր քղամիդին:\n\n\n\n\n\n\n...Առավոտյան ժամը տասնմեկը կլիներ, երբ այնքան երազած կամավորական խումբը, առույգ ու առնական շարքերով, վերջապես մտավ քաղաք: \nԲայց նախքան նրա քաղաք մտնելը՝ դիմավորելու էին գնացել կայարան, Մազութի Համոյի և ընկ. Վառոդյանի գլխավորությամբ, ոգևորված նաիրցիները: \nՈ՞վ ասես, որ չէր գնացել կայարան հերոսներին դիմավորելու, այնտեղ էին Գեներալ Ալոշից սկսած — մինչև Մեռելի Ենոքը: \nՄեռելի Ենոքը, ասենք, ինչպես և Քոռ Արութը, ուզած-չուզած այնտեղ էին ու այնտեղ, այնինչ Կինտաուրի Սիմոնը, պ. Աբոմարշը, Հաջին, վարսավիր Վասիլը և մի շարք ուրիշներ «գործը կիսատ թողել — հատկապես գնացել էին «դիմավորելու» նպատակով: \nԵս էլ չեմ խոսում արհեստավորների և բոլոր «դրվածների» մասին, որոնք եկել էին «խումբը» տեսնելու: \nԱմենաանսիրտը Լորիս-Մելիքյանն էր. — նա, այդ չարչիների Փողոցը, համարյա թե ներկայացուցիչներ չուներ այդ օրը կայարանում, երևի չարչիներն ավելորդ էին համարել «գործից էլնելը», որովհետև միևնույնն է, խումբը ուզած-չուզած իրենց փողոցով պիտի անցներ, այնպես որ նրանք հնարավորություն ունեին հենց իրենց խանութների առաջից դիմավորելու նրանց, այդ աննման հերոսներին: \nԱյնինչ, դրա փոխարեն կայարանում էր քաղաքի համարյա «ամբողջ ինտելիգենցիան» — ուսուցիչները, նաիրցի սպաները, ուսանողները, պաշտոնյաներից շատերը: \nՆերկա էին նաև մեծ թվով աշակերտներ, որ այդ օրը զոհել էին դասը (պարապմունքները, թեկուզ փոքր ուշացած, բայց արդեն սկսվել էին դպրոցներում) — հայրենիքի գործին, բայց վերջիններիս շարքերում կային և այնպիսիները, որոնք մտածում էին արդեն ո՛չ միայն «տասը», այլև իրենց կյանք՛ը զոհաբերել այդ սրբագույն նպատակին:\n\nԳնացքը մոտենալուց դեռ հինգ րոպե առաջ, արդեն կանգնած էին պլատֆորմի վրա՝ Համո Համբարձամովիչը, ընկ. Վառոդյանը, բժիշկը, Օսեփ Նարիմանովը, Գեներալ Ալոշը և Կինտաուրի Սիմոնը. սա այն կազմակերպված խումբն էր, որ պաշտոնապես պիտի դիմավորեր կամավորական խմբին: \nԱյդտեղ հենց, դրանց կողքին, արդեն պատրաստ կանգնած էր զինվորական երաժշտախումբը, որին արդեն պատվիրել էր ընկ. Վառոդյանը գնացքը մոտենալու վայրկյանին նվաղել Նաիրյան հիմնը՝ «Մեր Հայրենիքը»: \nԱմեն ինչ, մի խոսքով, մտածված էր և պատրաստված, որպեսզի որքան հնարավոր է սրտագին դիմավորեն խմբին — և ահա, վերոհիշյալ պատկառելի անձնավորությանց ետևը կենդանի մի պարիսպ կազմած աչքերը երկաթգծի հեռուն սրտատրոփ սպասում էին անհամբեր նաիրցիները գնացքի մոտենալուն: \n«Ուշացավ» — արդեն անհանգստանալով՝ ասաց Գեներալ Ալոշը Մազութի Համոյին այնպիսի մի տոնով, որ կարծես վերջինս լիներ ուշանալու պատճառը: \nԲայց հենց այդ վայրկյանին լսվեց շոգեկառքի ավետաբեր սուլոցը — և բոլորը հանկարծ շարժվեցին տեղերում, հրհրեցին իրար՝ հանգստանալու փոխարեն ավելի ևս անհանգստացան: \nԶինվորական երաժշտախումբը, ընկ. Վառոդյանի նշանով, հնչեցրեց Նաիրյան հիմնը գնացքը, դանդաղ, մոտեցավ կայարանին:\n\nԴժվար է, սիրելի ընթերցող, իմ անզոր գրչով նկարագրել այն աներևակայելի ոգևորությունը, որով համակվեցին նաիրցիները պատմական այդ նշանավոր, այդ անկրկնելի վայրկյանին: \nՀազիվ էր երևացել առաջին փափախավոր գլուխը, երբ ամբողջ կայարանը թնդաց բացականչությունից, ամբողջ կայարանը կարծես հօդս ցնցեց: \nԻսկ երբ կանգնեց գնացքը և դուրս եկավ վագոնից խմբի ղեկավարը — Հայտնի Անունը, — երբ, հապշտապ, գլխարկները ձեռներին, դեմ վազեցին նրան Մազութի Համոն և ընկ. Վառոդյանը և Հայտնի Ասունը, ջերմագին փաթաթվելով, համբուրվեց՝ նախ Մազութի Համոյի և ապա... ընկ. Վառոդյանի հետ, — հասկանո՞ւմ եք՝ ընկ. Վառոդյանի — և այդ այն ժամանակ, երբ, խորին ակնածանքը դեմքերին՝ Հայտնի Անձնավորության ձեռքը սեղմելն էին երազում բժիշկը, Օսեփ Նարիմանովը և Գեներալ Ալոշը — էլ ես չեմ խոսում Կոշկակար Սիմոնի — Կլուբի մեյմունի մասին... \nԱսում եմ՝ երբ կատարվել սկսեցին այս շանթահարող, այս շշմեցնող բաները — հախուռն «ուռա»-ների ձայնը մինչև քաղաք հասավ, այնպես որ «եկան» — ասաց Կոլոպոտյանը գնորդին, և նրա դեմքին անգամ շողաց, երանավետ, Նաիրյան մի ժպիտ: \nՀետո դուրս եկավ խումբը և խմբապետի նաիրաբառ հրամանով՝ շարք կանգնեց կայարանի առաջ: \nԵվ ահա... \nՄազութի Համոն, էլի նույն անփոխարինելի Մազութի Համոն սկսեց ողջույնի ճառը: \n«Բարի գալուստ» — այսպես սկսեց իր ողջույնի խոսքը Մազութի Համոն. — «դուք տեղ ունեք» մեր գլխներին»: \nԵվ ապա խոսեց այն մեծագույն նշանակության մասին, որ պիտի ունենա անմոռանալի այդ մեծ օրը Նաիրյան կյանքում. — «Ազգային ամենամեծ, եկեղեցական տոների շարքը պիտի դասվի պատմական այդ օրը, և, Վարդանանց տոնի, Ծննդյան և Հարության տոների նման տոնե՛ պիտի այդ օրը ապագա Նաիրին: \nՏոնե պիտի ազա՛տ և անկա՛խ Նաիրին այնտեղ, սահմանի այն կողմը, ուր մեր տառապյալ եղբայրները սպասում են հիմա ձեր ազատարար խմբերին... \nԳնացե՛ք, — վերջացրեց իր խոսքը, համարյա արցունքն աչքերին, Մազութի Համոն. — մեր սիրելի եղբայրները դեռ տառապում են այնտեղ բռնության ճիրաններում, մեր հայրերի երկիրը դեռ արյուն է քրտնում բարբարոսի լծից. — գնացե՛ք, մեր քաջ, մեր անխորտակելի, մեր աննահանջ կամքի երկաթյա զինվորներ. — գնացե՛ք, և ձեզ շնորհակալություն կասի, ինչպես այսօր արդեն ասում ենք մենք — ես հավատում եմ, այո, ապագա ազատ ու անկախ, անկաշկանդ Նաիրին...»: \n— Բուռն, ահռելի «ուռա»-ների ներքո վերջացրեց իր խոսքը Մազութի Համոն և, հուզմունքից օրորվելով, մոտեցավ խմբապետին. — «Թող թույլ տրվի ինձ» — ասաց Մազութի Համոն գրկելով խմբապետին . — «համբուրել այս ճակատը, սիրելի հայրենակիցներ, որը չի՛ վախեցել երբեք թշնամու գնդակից, որը հեգնանքով է դիմադրել թշնամու գնդակին և, ես համոզված եմ միանգամայն, որ դեռ երկա՛ր-երկա՛ր մինչև հաղթանակի օրը, պիտի դիմադրե...»:\n\nՀնչեց, թնդաց աղմկալից Նաիրյան հիմնը կրկին. հնչեց ազատաձայն: \nՆերկաներից շատերի, նույնիսկ Մեռելի Ենոքի և Քոռ Արութի, աչքերին երևացին խնդության արցունքներ: \nՀետո խմբապետը, երկու-երեք խոսքով, ինչպես վայել է զինվորականին, շնորհակալություն հայտնեց թանկագին հայրենակիցներին, որոնք չզլացան հանձինս իրենց` իրենց հարգանքը բերել նվիրական գործին: \n«Բայց, — ասաց խմբապետը վերջում, — եթե այդ հարգանքի մի հարյուրերորդը գոնե նրանք արտահայտեին գործով, գործնական օգնությամբ նվիրական գործին — այն ժամանակ, այո, պ. Համազասպի նման ինքը ևս ո՛չ մի վայրկյան չի կասկածի, որ հեռու չէ այն օրը, երբ ազատագրված կլինի երկիրը Նաիրի...»:\n\nԱյսպես խիստ, այսպես տեղի՛ն խոսքերով վերջացրեց իր պատասխան-ճառը հայտնի խմբապետը և ապա, երբ դադարեց Նաիրյան հիմնը և լռեցին կեցցե՛ները — «Թող միշտ կտրուկ լինի մեր թագավոր-կայսեր անհաղթելի սուրը» — կարծես վերհիշելով, ավելացրեց խմբապետը. — «Որովհետև նրա արքայական կամոքն է միայն, որ պիտի ազատագրվի երկիրը Նաիրի...»: \nԱյս խոսքերից հետո երաժշտությունը նվագեց «Բոժե ցարյա» — բոլորը գլխարկները հանեցին, իսկ խմբապետն ու ընկ. Վառոդյանը, որ արդեն մի քանի օր էր, ինչ կամավորական հագուստներ էր կրում — ձեռքերը, որպես զինվորականներ, տարան փափախներին:\n\n«Կեցցե՛ թագավոր կայսրը»,— կարծես նոր գլխի ընկնելով, որ, աններելի թյուրիմացությամբ, մոռացել էր այդ կարևոր հանգամանքը հիշատակել իր ողջույնի խոսքում — բացականչեց Մազութի Համոն գլխակը թափահարելով: \nԵվ երբ երաժշտությունն ու «ուռան» դադարեց — հանդեսը վերջացավ: \nԽմբապետը, Մազութի Համոն և ընկ. Վառոդյանը նստեցին առաջին, թիկնապահը, բժիշկը և Գեներալ Ալոշը — երկրորդ, իսկ Օսեփ Նարիմանովը և մյուսները մնացած կառքերում — զմայլված նաիրցիների երջանիկ հայացքների ուղեկցությամբ դիմեցին քաղաք:\n\nՄի Ժամ հետո, հայտնի խմբապետի երկրորդ օգնականի հրամանատարությամբ, քաղաք մտավ կամավորական խումբը, ուր ևս նա հանդիպեց ավելի քան բուռն, սրտալի ոգևորության:\n\nԵրեք օրից հետո նույն այդ տեղից դեպի ճակատ էին ճանապարհ դնում, նույն Մազութի Համոյի և ընկ. Վառոդյանի առաջնորդությամբ, այդ խմբի կամավորներին քաղաքի բնակիչները: \nԱյս անգամ ներկաների բազմությունը շատ ավելի ստվար էր, քան ընդունելության օրը, մի հանգամանք, որ մասամբ կիրակի լինելուն պիտի վերագրել, մասամբ էլ նրան, որ շատ-շատերը, այո՛, մանավանդ արհեստավորներից և շրջանի գյուղացիներից, եկել էին ճանապարհ դնելու — որը հարազատին, ընկերոջը, որն էլ ծանոթին կամ դրացուն, որոնք ճակատ էին մեկնում, ընկ. Վառոդյանի ձեռքով «գրված» լինելու պատճառով, այդ խմբի հետ: \nԱսվեցին, ինչպես հարկն էր, ճառեր. նվագեցին, ինչպես հարկն էր, Նաիրյան հիմնը և «Բոժե ցարյան». բարի երթ մաղթեցին սիրելի կամավորներին ո՛չ միայն Մազութի Համոն և ընկ. Վառոդյանը, որոնք խոսում էին որպես պաշտոնական անձնավորություններ ամենքին հայտնի հիմնարկության կողմից, — այլև Գեներալ Ալոշը, որ խոսեց քաղաքացիների անունից: \nՀետո կամավորները գնացք նստեցին — և ահա կեցցեների, երաժշտության, լացի և ոգևորության հախուռն արտահայտությունների ներքո գնացքը հեռացավ: \nՍրտառուչ էր տեսարանը, սրտառուչ ու անմոռանալի, բայց այդ տեսարանից բյուր անգամ ավելի սրտառուչ և անմոռանալի էին Մազութի Համոյի աչքերը, որոնցում արցունք կար և, արցունքի միջից, սպասումի ժպիտ: \nՆրանք, Մազութի Համոյի այդ անմոռանալի աչքերը, նայում էին հեռացող գնացքին, բայց չէին տեսնում գնացքը. նրանք տեսնում էին սահմանի «այն կողմը», ուր, ինչպես ասել էր ինքը իր ողջույնի խոսքում, գերության ճիրաններում տառապում էր դեռ երկիրը Նաիրի: \nԱյնտեղ էր, այն մթամած հեռվում, ուր հեռացավ գնացքը — Ավետյաց երկիրը — հնամյա Նաիրին: \nԵվ, գնացքն անհետանալուց երկար դեռ անց — նայում էին այն կողմը ժպտաթախիծ աչքերը Մազութի Համոյի, բայց Մազութի Համոյի ժպտաթախիծ աչքերը արդեն տեսնում էին, գալիքների անհայտ մշուշների միջից — այնտեղ, ուր հեռացավ գնացքը «Նաիրյան ուժերով» բեռնավոր. — իր նո՛ր, վերածնված հայրենիքը, կամ, ինչպես կասեր նա հետագայում, եթե կենդանի մնար — միացյալ ու անկախ, ծովից ծով Նաիրին...\nՄԱՍՆ ԵՐՐՈՐԴ ԵՎ ՎԵՐՋԻՆ\nԵՐԿԻՐԸ ՆԱԻՐԻ\nՄիթե սա՞ է երկիրը Նաիրի...\nԵ. Չ. «ՇՈԳԵԳԱԼՈՒՍՏ»\nՄենք արդեն անցնում ենք մեր սույն այս վեպի կարևորագույն մասին — և այստեղ է ահա, սիրելի ընթերցո՜ղ, որ, ինչպես ասում են՝ իր ամբողջ հասակով կանգնում է մեր առաջ մեր առաջադրած հիմնական խնդիրը, թե ո՞րն է, վերջապես, երկիրը Նաիրի: \nՍույն այս վեպիս առաջաբանում, հիշո՞ւմ ես, ես հարցրել էի սրտմտությամբ, կասկածով հարցրել էր սիրտս, թե, գուցե, մշուշ է նա, Նաիրին, ուղեղային մորմոք, սրտի հիվանդության... \nԵվ ճիշտ որ, — ո՞րն է այդ Նաիրին: \nԻնչո՞ւ համար եմ սույն այս վեպիս ամեն մի էջում իմ նկարագրած քաղաքը անվանում «Նաիրյան» քաղաք, և մարդկանց, որ ապրում են այդ քաղաքում — «նաիրցիներ»: \nՄի՞թե կարող էր «ուղեղային մորմոքը» կերպավորվել և իրականություն դառնալ. մի՞թե կարող էր, սիրելի ընթերցո՜ղ, միս և մարմին ստանալ «սրտի հիվանդությունը» — և քայլել քաղաքում, հասկանո՞ւմ ես, ո՛չ թե ուղեղում կամ սրտում, այլ իրական քաղաքում, որպես մի թեկուզ հենց, ասենք, Գեներալ Ալոշ, կամ Մեռելի Ենոք, կամ, լավագույն դեպքում– որպես մի Համո Համբարձումովիչ-Մազութի Համո... \nԻհարկե ոչ, կասե ամեն մի խելքը գլխին անձնավորություն– չէ՛ր կարող: \nԶառանցանք չէ՛ր այդ քաղաքը, և ոչ էլ նրանում ապրողներն էին զառանցանք. և, այո՛, ես ամենայն վճռականությամբ կարող եմ ասել, որ ոչ ոք էլ դրանցից իրեն չէր համարում «նաիրցի», և ոչ էլ այդ քաղաքը, ուր ապրում էր ինքը — «Նաիրյան» մի քաղաք: \nՈւրեմն ե՞ս եմ հնարել այդ լեգենդը, «սիրելի ընթերցո՜ղ, որ մոտեցնեմ մարդկանց դատարկ զրույցներով, գուցե ե՞ս եմ հնարել, որպես թուղթ մրոտող, անբան մի բանաստեղծ, որին ևս «քամի թռցնող» պիտի անվաներ վարսավիր վասիլը, եթե այս գրությունս կարդար: \nԱյո՛: \nԻ՞նչ «Նաիրի»: \nԵվ ամենից առաջ, ո՞րտեղից մեյդան ընկավ այդ անունը, ի՞նչ է նա նշանակում:\n\nՍիրելի ընթերցո ղ: \nԵս չեմ հնարել այդ անունը և պարզապես չգիտեմ, թե ի՞նչ է նա նշանակում: \nԳուցե «Նաիրի» նշանակում է ցնորք. ո՞վ իմանա: \nԳուցեև նշանակում է «անքաշ պանիր» — աստված ինքը գիտե: \nԿամ, գուցե, «Նաիրի» այն գարին է նշանակում, որ տեսել է երկարականջ քեռին իր այն նշանավոր երազում: \nՉգիտեմ: \nԵվ ի՞նչ նշանակություն ունի վերջապես, թե ի՞նչ է նշանակում «Նաիրի»: \n«Նաիրին» Նաիրի է — պրծավ գնաց: \nՊայմանավորվենք միայն, որ դա, մի շարք այլ բաներ նշանակելուց բացի, մի երկու անուն է, ինչպես Սողոմոնի — մարդու և.. Եվ նորից — խոչընդոտ, սիրելի ընթերցող: \n— Ո՞րտեղ է, ո՞րն է այդ երկիրը — կարող ես հարցնել դու հիմա, — և ես նորից կարող եմ մնալ քիթս կախ, այսինքն՝ շվարած: \nՇվարած ո՛չ թե այն պատճառով, որ չգիտեմ այդ երկրի տեղը, այլ այն հասարակ պատճառով, որ իմ հավաքած պատմական և աշխարհագրական ստույգ տեղեկությանց նայելով — այդ երկիրը շատ քիչ է նման գոյություն ունեցող այլ երկրներին, ասենք — Արգենտինային, Չիլիին, Տաճկաստանին, Ռուսաստանին, կամ թեկուզ Հաբեշստանին կամ Ալբանիային... \nՔիչ է նման ո՛չ թե իր աշխարհագրական դիրքով, բնակիչների կազմով, պետական սիստեմով և այլն, այլ... \nՀենց այս «այլումն» է բանը, սիրելի ընթերցող: \nԱյս «այլն» է ահա, որ ձեռնթափ է անում ինձ, քարից քար խփում, խայտառակում: \nԲանն այն է, որ այդ «երկիրը», այդ չարաբաստիկ «Նաիրին», ինչպես բանաստեղծներն են հաճախ ասում իրենց գերերկրային սիրուհիների մասին — «և կա, և չկա»: \nկա, իհարկե, կա, եթե ոչ ինչպե՞ս պիտի ապրեին «չեղյաը այդ երկրում մի շարք այսպիսի պատկառելի մարդիկ, ինչպիսիք են նույն Գեներալ Ալոշը, Օսեփ Նարիմանովը, Քոռ Արութը, պ. Մարուքեն,— ո՛րը թվեմ: \nՄարդիկ, որոնց երկրային գոյությունը, ինչպես տեսնում եք, ոչ մի դեպքում չի կարելի, իհարկե, կասկածի ենթարկել: \nԵվ, միևնույն ժամանակ, չկա, որովհետև.. եթե նա լիներ — ապա ուրեմն ինչո՞ւ նա պիտի անվանվեր «Նաիրի» — այսինքն կրեր մի անուն, որ դուք չեք գտնի այսօր և ոչ մի աշխարհագրական քարտեզի վրա: \nՓորձեցե՛ք մի նամակ գրել և հասցեագրել այսպես\n«Երկիր Նաիրի — Գեներալ Ալոշին» — տեսեք ո՞ւր կհասնի: \n— Կարծո՞ւմ եք մեր նկարագրած քաղա՞քը: \nՍխալվո՛ւմ եք: \nՈւրեմն ճանապարհի՞ն կմնա: \n— Երևակայեցեք, որ ո՛չ: \nԵվ այստեղ է ահա հարցի ամբողջ գաղտնիքը, սիրելի ընթերցող: \nՁեր այդպես հասցեագրած նամակը կգա և կընկնի ուղիղ — ի՞նչ եք կարծում՝ Կա՞րս, Երևա՛ն, Դիարբեքի՞ր, Շապին-Գարահիսա՞ր... — Իհարկե ոչ:\n\nԱյդ նամակը կգա ու կընկնի ուղիղ մեր ամենածանոթ Համո Համբարձումովիչ Ասատուրովի — Մազութի Համոյի...ուղեղը... \nԱհա՛ և ամբողջը: \nԵվ ահա՛ թե ինչու, վեպի շարունակությանն անցնելով, մենք պետք է դիմենք հնում մանավանդ շատ ընդունված գրական մի պրիոմի, որից այնքան խուսափում են արդի հեղինակները: \nՌենտգենյան ճառագայթի նման մենք պիտի ձգտենք թափանցել սույն այս վեպի կենտրոնական անձնավորությանց ուղեղները, — առաջին հերթին, իհարկե, Համո Համբարձումովիչ Ասատուրովի — Մազութի Համոյի ուղեղը: \nԱյո՛: \n— Ամենից առաջ Մազութի Համոյի, որովհետև նա էր (ուղեղը և ոչ թե Մազութի Համոն), որ, տարիներ շարունակ բոլոր համանման ուղեղների կատարյալ կատարելատիպը լինելով՝ որպես առասպելական այն ցուլը, կրում էր իր ուղեղը եղջյուրների վրա... երկիրը Նաիրի: \nՆրան, այո՛ — Համո Համբարձումովիչ Ասատուրովի — Մազութի Համոյի ուղեղին մենք պիտի դիմենք, եթե ուզում ենք իսկական աղբյուրից հանել մեր այնքան ցանկացյալ ջուրը, — եթե ուզում ենք իսկական ակունքից խմել կենարար հեղուկը մեր հավաքական, կամ իրա՝ Մազութի Համոյի տերմինոլոգիայով ասած՝ «ազգային» գոյության:\n\nԱյդ հանճարեղագույն ուղեղն ուներ հանճարեղագույն հատկություններ: \n— Ամենից առաջ՝ մի՞թե հանճարեղագույն հատկություն չպիտի համարել այն զարմանալի հանգամանքը, որ նա, այդ ուղեղը, Մազութի Համոյի այդ տարօրինակ ուղեղը տարիներ, դարեր շարունակ, հնամենի հնուց, կրում էր իր վերոհիշյալ եղջյուրների վրա մի ամբողջ երկիր, և այն էլ այնպիսի մի տիեզերական երկիր, ինչպիսին էր երկիրը Նաիրին: \nՀասկանո՞ւմ եք՝ նրա, այդ «Լույսի» կառավարիչ Համո Համբարձումովիչի այդ գերերկրային ուղեղում, ինչպես մեր եղկ երկրագնդի որևէ հատվածի վրա, տեղավորված կային — գյուղեր ու քաղաքներ, ապրում էին մարդիկ այդ գյուղերում ու քաղաքներում, ապրում էին — ամենից առաջ հենց ինքը, Մազութի Համոն, ապա Գեներալ Ալոշը, բժիշկը, Օսեփ Նարիմանովը, Անգինա Բարսեղովնան և հազար-հազարավոր ուրիշ ուրիշները. ազատ, քայլում էին ուղեղային քաղաքներում, գնում էին գործի և վերադառնում էին գործից, ուտում էին և արտաքնոց էին գնում մի խոսքով՝ անում էին այն ամենը, ինչ որ կապված է մարդկային կյանքին, ինչով որ կենդանի է այդ կյանքը: \nԱյդ նրանց թվում էր միայն, որ իրենք, ասենք, քայլում են Լորիս-Մելիքյանով. Էապես նրանք ոչ այլ ինչ էին անում, քան եթերային տատանումներ առաջ բերելը Մազութի Համոյի տիեզերապարփակ ուղեղում, կամ Մազութի Համոյի ուղեղից սահած դեպի Լորիս-Մելիքյանը՝ մրսում էին այնտեղ դարերի խայտառակությանը գամած, ստվերային մի կյանք: \nԵվ ո՛չ միայն նրանք, այլև հազար-հազարավոր ուրիշ-ուրիշները. պ. Աբոմարշը, մանրավաճառ Կոլոպոտյանը, Հաջի Օնիկ էֆենդի Մանուկոֆը, Կլուբի Մեյմունը, Քոռ Արութը, բոլորը, բոլորը,— և ամենից առաջ մեր սույն այս վեպում այնքան մանրամասն նկարագրած բոլոր քաղաքացիք, նրանց կենցաղը, գործնական եռուզեռը, առտընին առօրյան, մի խոսքով ասած՝ ամենքը և ամեն ինչ Նաիրյան այդ քաղաքում ոչ այլ ինչ էր գուցե, եթե ոչ Մազութի Համոյի տիեզերապարփակ ուղեղի եղկ արտացոլումը, ուղեղային մորմոքը միայն–ուղեղային խաղը: \nԵվ մի՞թե նրա, Մազութի Համոյի հանճարեղագույն ուղեղը չէ՞ր ծնել այդ քաղաքն իր բոլոր հրաշքներով և հրաշալիքներով, ինչպես ելել էր հնում հունական Զևսի աստվածային գլխից իմաստության ու գեղեցկության գերագույն դիցուհին՝ Աթենաս-Պալասը: \nԱյո՛: \nԱյլապես ո՞նց, որտեղի՞ց պիտի ելնեին և քարակերտ վեհությամբ ապրեին դարեր — թեկուզ հենց Վարդանի կամուրջը, Բերդը, Առաքելոց եկեղեցին... \nԱյդպես էլ ես ու դո՛ւ, ընթերցող. մեզ համար քայլել ենք տարիներ շարունակ փողոցից Փողոց, մտել ենք վարսավիր Վասիլի վարսավիրանոցը և տելեֆոն Սեթոյի սրճարան-ճաշարանը, որի ցուցանակի վրա դրված է՝ «Չայ-Ղահվե-ճաշարան, Սեթրակ Ֆափան» — ապրել ենք, մի խոսքով, իբր թե երկրային աշխարհաբնակ կյանքով, և չենք էլ իմացել, որ իլյուզիա է այդ բոլորը, ուղեղային մորմոք, — որ այդ ամենը ոչ թե առասպելական մի ինչ-որ խղճուկ Մայայի շղարշն է մեր աչքերի վրա, այլ այդ ամենասովորական «Լույսի» կառավարիչ Մազութի Համոյի, այդ Համո Համբարձումովիչ Ասատուրովի ուղեղային մշուշը — որ մեր ամբողջ կյանքն իր «վտակով-վրայով» ոչ այլ ինչ է եղել, եթե ոչ ճիշտ որ — «ուղեղային մորմոք» — սրտի հիվանդություն... \nԱյո՛: \nՄազութի Համոյի հանճարեղագույն ուղեղի զառանցանքն էր այդ քաղաքն իր «տակով-վրայով» — և մենք, սիրելի ընթերցող, տարիներ շարունակ ապրել ենք Մազութի Համոյի ուղեղից սահած այդ զառանցանք քաղաքում, ապրել ենք զառանցանքով, որպես «մեր տանը» — և մենք այդ չենք իմացել, գլխի չենք ընկել, չենք գիտակցել: \nԵվ դու, ընթերցող, ավելի քան սխալված կլինես, եթե կարծես, որ սույն իմ այս պոեմանման վեպում ես ցանկություն եմ ունեցել նկարագրել իրապես գոյություն ունեցող մի քաղաք, պատկերել այդ քաղաքի երկրային բնակիչներին, վեր հանել ինչ որ չտեսնված «տիպեր»: \n— Այդպիսի բաներ ես երբեք էլ չեմ մտածել, ընթերցո՛ղ, և չէի էլ կարող մտածել: \nԻսկ ինչ վերաբերում է այն, առաջին հայացքից կարծես թե ինձ մատնող, հանգամանքին, որ ես քանիցս, սկզբից ևեթ, խոսել եմ այդ քաղաքի և նրա բնակիչների մասին, որպես շատ սովորական, միանգամայն հաստատ գոյությանց մասին, — ինչ վերաբերում է դրան, սիրելի ընթերցո՛ղ, ես այստեղ հարկադրված եմ ասել, բացեիբաց խոստովանել, որ ես խաբել եմ քեզ, յուղել եմ գլուխդ, ինչպես խաբել է ինձ տարիներ շարունակ Մազութի Համոն, ինչպես խաբել է և քեզ, միևնույն է ապրել ես դու, թե ոչ մեր նկարագրած քաղաքում, խաբել է, մշուշ է փռել աչքերիդ — չես իմացել: \nԱյո , ընթերցո՛ղ, զառանցանք էր այդ քաղաքը, ուղեղային մորմոք — և կար, գոյություն ուներ, թվում էր, թե ապրում է երկրային — քամի կար, կենդանի էր դեռ Մազութի Համոն, քանի փռում էր դեռ օրերի և տարիների վրա իր ուղեղային շղարշը Համո Համբարձումովիչ Ասատուրովը — Մազութի Համոն: \nԷլ ի՞նչ «տիպեր» կամ «հերոսներ» — և ես էլ չգիտեմ, թե էլ ի՞նչ զահրումար... \nՆրան, միայն նրա՛ն, այսինքն ո՛չ թե Մազութի Համոյին, այլ նրա հանճարեղագույն ուղեղին էր, այո՛, պարտական Նաիրյան այդ քաղաքն իր երկրային գոյությամբ — և առանց նրա, այսինքն ոչ թե Մազութի Համոյի, այլ նրա ուղեղի, չէր կարող գոյություն ունենալ, անգամ մի երկվայրկյան ապրել ոչ միայն Նաիրյան այդ քաղաքը, այլև ամբողջապես հենց ինքը — երկիրը Նաիրի: \nՉե՞ս հավատում: \nՆայի՛ր շուրջդ ապա, ո՞ւր է մեր նկարագրած քաղաքը, ո՞ւր են նրա բնակիչները: \nՈ՞ւր են Մեռելի Ենոքը և Տելեֆոն Սեթոն... \nՈ՞ւր են, ո՞ւր են, վերջապես, Վարդանի կամուրջը և Առաքելոց եկեղեցին... \nՉկան, ծուխ են դարձել, ցնդել են մշուշում, դարձել են մուժ ու հիշատակ: \nԻնչո՞ւ: \n— Որովհետև չկա, այլևս ցնդել է մշուշում Մազութի Համոյի ուղեղը. — չկա. մուժ է դարձել, դարձել է մշուշ ու հիշատակ:\n\nԻսկապես որ հանճարեղ կարողություններ ուներ այդ ուղեղը, զորավոր կարողություններ: \nԲավական են, կարծեմ, վերևում ասածներս միայն, որպեսզի հասկացողություն կազմվի այդ հանճարեղագույն ուղեղի կարողության մասին. բայց արեք տեսեք, որ ես ամենակարևորը և ամենազարմանալին դեռ չեմ հիշատակել, ամենաաներևակայելին: \nՄենք ասացինք, որ այդ զարմանալի ուղեղի վրա էր կանգնած երկիրը Նաիրի, որպես հնում աշխարհն՝ առասպելական այն ցուլի եղջյուրների վրա. բայց ինչի՞ վրա էր կանգնած ինքը, այդ ուղեղը — ահա՛ ամենաէականը: \nԻնչո՞վ էր սնվում հենց ինքը, ինչո՞վ էր կենդանի այդ ուղեղն ինք ահա հարցը: \nԵվ այս հարցին է ահա, որ մենք հարկադրված ենք տալ մի ամենաանսպասելի պատասխան, ամենաաներևակայելի: \n—\n— Նա, Համո Համբարձումովիչի այդ զարմանալի ուղեղը կանգնած էր–երևակայո՞ւմ եք–հենց ինքն իր վրա... \nՈւրիշ ոչինչ: \nՉե՞ս հավատում. — իրենի՛ց հարցրու, այսպես էր հավատացնում ինձ ինքը, այսպես էր համոզված Վառոդյանը, — ավելին՝ այսպես էր համոզված և ամբողջ «Ընկերությունը». — օ, սա ամբողջ մի փիլիսոփայություն էր, սիրելի ընթերցող, — ամբո՛ղջ մի, եթե կարելի է այսպես ասել տիեզերական ուղեղասիստեմ... \nԿանգնած էր, ու բաստա, պրծավ գնաց, ուզում ես զարմացիր, ուզում ես հիացիր: \nԿար, գոյություն ուներ և սնվում էր — հենց ինքն իրենով–ահա՛ թե ինչ: \nԿար, գոյություն ուներ և աշխատում էր, անխոնջ ու մշտնջենական, ինչպես ինքը բնությունը, կամ, ավելի լավ է ասել որպես մի իսկական «պերպետուում-մոբիլե». գերմանական հայտնի գիտնական Հելմհուցի նշանավոր թեորիան միանգամայն ժխտելով՝ ապացուցում էր իր կենդանի օրինակով, որ նման մի ինքնաշարժ մեքենա ո՛չ միայն հնարավոր է սկզբունքորեն, այլև կա, գոյություն ունի և կարող է աշխատել ինքն իրեն սնելով դարեր ու դարեր, մահանալ ու կյանք առնել նորից իր սեփական աճյունից, որպես եգիպտական մի ֆենիքս-թռչուն: \nԱյսպիսի՛ ահա ինքնուսույց մի թռչուն, բայց, ավելի լավ է ասել «պերպետուում մոբիլե» էր Համո Համբարձումովիչի ուղեղը, ինքնաշարժ մեքենա էր, ինչպես ասացինք, ինքն իրեն սնելով՝ դուրս էր թողնում, հանում էր շրջանառության անսպառ քանակությամբ — ոնց ասենք... նո՜ւ, ազգային եռանդ (էներգիա), որով, և միմիայն որով, կանգուն էր դեռ, չէր հավասարվել հողին, Ասորիքի կամ Բաբելոնի նման, երկիրը հնամյա — հազարամյա Նաիրին: \nԿարծում ենք, որ հենց նրա, Համո Համբարձումովիչի պերպետուում մոբիլանման այդ ուղեղն էր ահա աչքի առաջ ունեցել մեր սիրելի, այնքան վաղաժամ մահացած պոետը սույն տողերը գրելիս. —\n«Եգիպտական բուրգերը փոշի կըդառնան`Արևի պես, երկի՛ր իմ, կվառվես վառման...»:\n\nԱյսպես ենք կարծում, ընթերցո՛ղ, և մենք հիմք ունենք այսպես կարծելու, որովհետև նույնը, ճիշտ նույնը, բառացի նո՛ւյնն էր մտածում և ինքը, նույն ինքը Մազութի Համոն, որին մենք վեպիս երկրորդ մասի վերջում կայարանում կանգնած թողինք՝ հայացքը Նաիրյան հեռուն, ուր հեռացավ գնացքը՝ «Նաիրյան ուժերով» բեռնավոր: \nՀենց նույն այդ դառն ու ազնվական, տխուր և ժպտաթախիծ զգացմունքն էր տիրում Համո Համրարձումովիչի սրտում, երբ նա, վայրկյանի լրջությունից ազդված, կայարանից քաղաք էր վերադառնում՝ ոչ թե, ինչպես կարելի է կարծել, ընկ. Վառոդյանի ուղեկցությամբ, այլ մենակ, մեն-մենակ, տխուր ու մտախոհ՝ սեփական, այսինքն «Լույսի» տեղական գրասենյակին պատկանող կառքում ընկողմանած մենակ, մտախոհ, տխուր ու ժպտաթախիծ զգացմունքներով լեցուն Մազութի Համոն կայարանից վերադառնում էր քաղաք: \nԵվ կայարանից մինչև բնակարանը նրա, Մազութի Համոյի աչքերը նույն այն ժպտաթախիծ արտահայտությունն ունեին, ինչպիսին, ինչպես հիշում է ընթերցողը վեպիս երկրորդ մասի վերջից ունեին նրանք (Համո Համբարձումովիչի աչքերը) կայարանում: \nԱյդ աչքերի ներսում դեռ գնացքն էր, այդ աչքերի ներսում դեռ հեռուն էր գնացքի՝ սահմանի այն կողմը. — Համո Համբարձումովիչի աչքերը չէին տեսնում Լորիս-Մելիքյանի, այդ չարչիական փողոցի ցածլիկ խանութները) Համո Համբարձումովիչի աչքերում, աչքերի ներսում, նա՛ էր, ըղձալին ու երազյալը, — երկիրը Նաիրի: \nԳնում էր. փողոցի փոսերից, քարերից ելևէջելով, գնում էր կառքը «Լույսի» գրասենյակի: \nՀամո Համբարձումովիչն ընկողմանել էր՝ կիսահուշ: \nՕրորվում էր, Համո Համբարձումովիչի նստուկի նման, կառքի ցնցումներից վեր ու վար ելևէջելով, օրորվում էր Համո Համբարձումովիչի ուղեղում — երկիրը Նաիրի: \nՇինվում էր. Համո Համբարձումովիչի նստուկի նման՝ նստման կետ էր փնտրում, տանելի գոյավիճակ — Համո Համբարձումովիչի ուղեղում երկիրը Նաիրի: \nՓնտրում էր, բայց չէր գտնում, օրորվում էր, ինչպես աշխարհը երբեմն առասպելական այն ցուլի եղջյուրների վրա, օրորվում էր, ելևէջում էր անհանգիստ, ելք էր փնտրում Համո Համբարձումովիչի ուղեղից սահելով՝ դեպի երկրայինը, դեպի գոյացման Տհասներն էր ձգտում, դեպի սահմանի այն կողմ — երկիր Նաիրի: \nՄտածում էր՝ «Ո՞րն է Նաիրին» — ու շինվում էր ուղեղում, ելնում էր դարերի մշուշից, հառնում էր Համո Համբարձումովիչի ուղեղից, որ նորից իրականանա — ո՞ւր, որտե՞ղ սակայն — ո՞ր ափերում... \nԿանգնում էին. դարերի մշուշից, զառանցանքից ելած, շինվում էին Մազութի Համոյի ուղեղում — քաղաքներ ու ոստաններ. ելնում էին Վանը, Բիթլիսը, Մուշը, էրզրումը, Սվաղը, Դիարբեքիրը — վեց վիլա՛յեթ: \nՆաիրին էր. հին ու հազարամյա, հառնում էր, կյանք էր առնում, շինվում էր Համո Համբարձումովիչի ուղեղում՝ դեպի գալիքի զառանցանքն էր ձգվում՛ մի հանգամանք սակայն ստեղծագործական այդ նվիրական ժամին մնում էր անորոշ, մնում էր, ավելի լավ է ասել, անուշադիր. — Համո Համբարձումովիչի ուղեղի տեսողության դաշտից կարծես դուրս էր մնում, կարծես թյուրիմացաբար հաշվի չէր առնվում — մի խոշորագույն հանգամանք — եթե միայն «հանգամանք» կարելի լինի համարել մեր նկարագրած քաղաքը, որում ապրում էր հենց ինքը, Մազութի Համոն: \nՆման էր, եթե անպատվաբեր չէ այսպիսի համեմատությունը, — Նասր-էդդին հոջայի հայտնի առակին. Մուլա-Նասր-էդդինի նման՝ Համո Համբարձումովիչը մոռացել էր, կամ մոռանում էր հաշվել... իրեն, կամ — իր նստած երկարականջ քեռուն, այսինքն — Նաիրյան այդ քաղաքը... \nՀասկանո՞ւմ եք՝ կյանքի ու մահու այդ ճակատագրական ժամին Համո Համբարձումովիչի տիեզերապարփակ ուղեղը կարծես մոռացել էր ամենաէականը — մոռացել էր այն, ինչ, ինչպես ասում են՝ իր, Համո Համբարձումովիչի, քթի տակ էր գտնվում: \nԳուցեև չէր մոռացել, բայց... \nԲայց փաստը մնում էր փաստ, և այդ փաստն այն էր, որ՝ Համո Համբարձումովիչի ուղեղում, ուր շինվում էր, ելնում էր տարիների փոշուց ու ձգվում էր դեպի երկրայինը, դեպի աշխարհի երկրային հեռուն, երկիրը Նաիրի,— այդ ճակատագրական ժամին բացակայում էր ո՛չ միայն այդ քաղաքը, ուր առաջին հերթին ապրում էր հենց ինքը, Մազութի Համոն–այլև ամբողջ սահմանի այս կողմը, պատկերացնո՞ւմ եք ամբողջ սահմանի այս կողմը, կարծես, ջնջել էր չարաբաստիկ մի ձեռք Համո Համբարձումովիչի տիեզերաշեն ուղեղից: \nԵվ Համո Համբարձումովիչը — ոչինչ. չէր անհանգստանում: \nՉնայած, հասկանո՞ւմ եք, Բերդին, չնայած Վարդանի կամուրջին և Առաքելոց եկեղեցուն, չնայած հին ու հնամենի բոլոր այդ Նաիրյան հրաշալիքներին — Համո Համբարձումովիչի տիեզերաշեն ուղեղը մի տարօրինակ համառությամբ անտես էր առնում, ասես համարում էր չեղյալ սահմանի այս կողմը. — Օ՜, գիտեր, հասկանում էր Մազութի Համոն, որ այստեղ չէ, որ իր հանճարեղագույն ուղեղից սահելով պիտի միս ու մարմին առներ, կերպավորվեր հաստատ, գոյանար երկրային — երկիրը Նաիրի …………………………………………………………………………………………………………………………………………………………..\nԹող չկարծվի սակայն, որ Համո Համբարձումովիչը միամտաբար էր այդպես մտածում: \nՈ՛չ այդպես մտածելու համար Համո Համբարձումովիչի ուղեղը, ի՛նչ խոսք, որ ուներ հարգելի պատճառներ, նման պատճառները փոլիտիկոսների բարբառում կոչվում են՝ քաղաքական պատճառներ...\nԲայց և այնպես, ընթերցո՛ղ, — ո՞վ իմանա:\n\nՄի՞թե հասկանում է արևը, որ ինքը կենտրոն է մի ամբողջ համաստեղության: \nԿարծում եմ, որ սխալված չպիտի լինեմ, եթե ասեմ, որ ոչ:\n\nԱյսպես էլ Համո Համբարձումովիչի ուղեղը և հենց ինքը, Մազութի Համոն — ի՞նչ իմանար: \nԵվ այն էլ — ճակատագրական այդ օրը: \nԱսում ենք ճակատագրա կան, որովհետև այդ օրը, ի բացառյալ վերոհիշյալ դեպքերը — Համո Համբարձումովիչի կյանքում, ավելի լավ է ասել՝ Մազութի Համոյի ուղեղում կատարվեց և մի այլ, ավելի քան նշանակալից, գերճակատագրական — դե՞պք ասեմ, չգիտեմ, թե՞– անսպասելի մի տիեզերացնցում, որի հետևանքով տարօրինակ մի տեղափոխություն կատարեց Համո Համբարձումովիչի ուղեղում... երկիրը Նաիրի: \nԲայց այս մասին արդեն հարկավոր է մանրամասն խոսել:\n\nՀամո Համբարձումովիչը, ինչպես ասացինք, կայարանից վերադառնում էր տուն: \nՈւղեղում — դե ե՞րբ էր Համո Համբարձումովիչի ուղեղն իրը եղել, ուղեղում, կրկնում ենք վերջին անգամ, — Նաիրյանն էր, հավիտենականը. ուղեղի մշտնջենական եղջյուրների վրա օրորվում էր, ծանր, — երկիրը Նաիրի: \nԱյդպես էլ հասավ իր բնակարանը և անցավ իր առանձնասենյակը, առանձնասենյակում նստած էր իր անզուգական դուստրը — Սևաչյա Պրիմադոննան: \nՍևաչյա Պրիմադոննան արտասվում էր գլուխը ձեռքերի մեջ առած՝ արմունկները գրասեղանին: \nՄոտեցավ, գրկեց դստեր գլուխը Մազութի Համոն. ուղեղում Նաիրյանն էր դեռ և ոչ անձնականը, ուղեղի եղջյուրների վրա դեռ նստած էր, ծանր, երկիրը Նաիրի: \nՄոտեցավ, ձեռքը, բնազդաբար, իջավ ցնցվող ուսին Սևաչյա Պրիմադոննայի. Սևաչյա Պրիմադոննան խոսելու փոխարեն արցունքոտ ցուցամատով ցույց տվեց մոր ննջարանը Մազութի Համոյին: \n— «Գնա՛ այնտեղ» — ասաց արցունքոտ ցուցամատը Մազութի Համոյին: \nՀամո Համբարձումովիչը կարծես զգաց, հասկացավ կարծես Մազութի Համոն քստմնելի մի բան. ուղեղում, ուղեղի եղջյուրների վրա, երերաց, անհանգիստ, երկիրը Նաիրի: \nՀամո Համբարձումովիչը զզույշ, ինչպես գողը, մոտեցավ Անգինա Բարսեղովնայի ննջարանին: \nԿռացավ, բանալիի ծակից ներս նայեց, Անգինա Բարսեղովնայի ննջարանը, Մազութի Համոն. օրորվեց, ուղեղի եղջյուրների վրա թպրտաց անհանգիստ երկիրը Նաիրի. .. Օրորվեց, թպրտաց անհանգիստ. — Նաիրի երկիրը, ցատկելով ուղեղի եղջյուրների վրայից, ցատկելով ուղեղից — նստեց Համո Համբարձումովիչի ականջներից բուսած... պոզերի վրա: \nԵվ այդ տարօրինակ– երկար, հոր ականջներից ընտանեբար բուսած պոզերի արանքից, Մազութի Համոյին գաղտագողի մոտեցած, նրա ետևը շնչասպառ կռացած, Սևաչյա Պրիմադոննան տեսավ... մազերը, կռնակը և սպիտակ նստուկը քաղաքի պարետի (բարձրահասակ սպայի), որին, նկարչական մի շքեղ կոնտրաստ կազմելով, քնքուշ փաթաթվել էին պղնձագույն սրունքներն Անգինա Բարսեղովնայի՝ իր, Սևաչյա Պրիմադոննայի, մոր — Համո Համբարձումովիչի անզուգական կողակցի……………………………….. ……………………………………………………………………………………………………...\nԱյո՛, Ո՞րն էր «Նաիրին»...\nՆա այնտեղ էր — Համո Համբարձումովիչի ուղեղա–ընտանեկան եղջյուրներին... ներողություն՝ պոզերին նստած, սնում էր, սնում էր նրան Համո Համբարձումովիչի ուղեղը, որպես մի իրականացած «պերպետուում-մոբիլե». գերմանական հայտնի գիտնական Հելմհուցի նշանավոր թեորիան հերքելով՝ անհատնում եռանդ, իրա տերմինոլոգիայով ասած՝ ազգային էներգիա մատակարարում իրեն ու ամենքին: \nԲայց այստեղ հարկավոր է արդեն, ինչպես ասում են՝ «փակագծերը բանալ»: \nՀարկավոր է ասել, որ «Համո Համբարձումովիչի ուղեղ» ասելով պետք է մոտավորապես այն հասկանալ (մենք մոտավորապես այն ենք հասկանում), ինչ որ հասկանում են իդեալիստ փիլիսոփաներից ոմանք «ես» ասելով, — «տիեզերական ոգի» — տվյալ դեպքում, իհարկե, Նաիրյան մասշտաբով: \nԻհարկե, Մազութի Համոյի ուղեղն էապես մի մասնիկն էր միայն Կենտրոնաուղեղասարդի, Նաիրյան այդ «տիեզերական ոգու», որ շուտով, շուտով, իր դիալեկտիկական զարգացման սինթեզին հասնելով՝ պիտի իրականանար օրերում ու տարիներում, որպես հազարամյա Նաիրա-արքայություն: \nՆրա, այդ «տիեզերական ոգու» «Նաիրյան մասշտաբով» գերագույն սուբստանցիան էր — «Ընկերությունը», այսինքն Կենտրոնաուղեղասարդը, և այդ «տիեզերական ոգու» (Նաիրյան մասշտաբով) մի մասնիկն էր ահա Համո Համբարձումովիչի ուղեղը՝ տեղակած սուբստանցիան: \n— Եվ այդտե՛ղ էր ահա Նաիրին, Համո Համբարձումովիչի այդ հանճար եռագույն ուղեղում: \nԱյդտեղ էր. շինվում էր այդտեղ: \n— Լրացել էին օրերն ու ժամանակները, ուղեղայինն արդեն երկրայինի պիտի փոխվեր, ուղեղայինը պիտի իրականանար:\n\n\n\n\n\n\nԵվ այդ իրականացումը, ինչպես տեսանք, սկսվեց բավականին տարօրինակ, սկսվեց... արմատից: \nԱռաջին հերթին, ինչպես տեսանք, արմատը, այսինքն Համո Համբարձումովիչի ուղեղային եղջյուրները, այնքան անսպասելի կերպով, փոխվեցին — ընտանեկան ամենասովորական... պոզերի:\n\nԲայց — «Ո վ չունի» — մտածեց Համո Համբարձումովիչը, մտաբերելով Արամ Անտոնիչին, գավառապետին իրան,— հազար-հազարին: \nՄի ժամ չանցած՝ մոռացավ, չեղյալ համարեց այդ ամենը Համո Համբարձումովիչը. տեղ չկար ուղեղում անձնականի համար, ուղեղում տիեզերականն էր, Նաիրյանը: \nՔնեց, կամքի երկաթե ձեռքով սրբեց ուղեղից անհաճո միջադեպը, երազում– գնացքն էր՝ Նաիրյան ուժերով բեռնավոր– երազում թռչում էր գնացքը... անկարելի հեռուն: \nԲայց հաջորդ առավոտ, երբ դուրս եկավ տնից Համո Համբարձումովիչը և, կառք նստելով, ուզում էր «Լույսի» գրասենյակը գնալ — անսպասելի կերպով կառքը չշարժվեց, ձիերը, քարացած նիոբեների նման, տեղերում մնացին: \n«Ի՞նչ կա» — հարցրեց Համո Համբարձումովիչն անհանգստացած, և դեռ չէր լսել կառապանի փնթփնթոցը, երբ նրա, Համո Համբարձումովիչի ուղեղից սահելով խուժեցին փողոցը, կանգնեցին իրականացած... \nՀամո Համբարձումովիչի ուղեղաընտանեկան եղջերապոզերը. փողոցի մայթերից ձգվեցին դեպի ինքը — կենդանի եղջյուրներ, բազմագլուխ պոզեր: \nԵվ ահա հազիվ էր գլուխը դուրս երկարել կառքից — շրջապատեցին, լեզու առան հանկարծ այդ մարմնավորված եղջյուրները, — ներողություն՝ պոզերը: \n« — Աղա՜ա՜, մզի տե՜–ե՜–ե՜ղ, մղի խա՜-ա՜-ա՜ց, մզի խա՜-ա՜-ա՜ց, մզի՜ — խա՜-ա՜-ա՜-ա՜-ա՜ց...» — խոսեցին, բազմաձայն ու բազմագլուխ, կենդանի եղջյուրները. այսինքն՝ պոզերը: \n— Որտեղից եք՞ — մեքենայաբար հարցրեց Համո Համբարձումովիչը, բնազդորեն, երևի, գլխի ընկնելով, որ ինչոր առնչություն պետք է լինի դրանց և իրա, այսինքն Համո Համբարձումովիչի, ուղեղաընտանեկան եղջերապոզերի մեջ: \n«Որտեղի՞ց եք» — հարցրեց Մազութի Համոն:\n\n« — Բա՜սե՜–նա՜, Բա՜սե՜նա՜, — սե՜նա՜» — խոսեցին, հազար բերան ասին, խուժեցին ուղեղը: \n— «Գաղթական են, սահմանեն են փախե» — պարզաբանեց կառապանը Մազութի Համոյի. խռնվեց, խառնվեցին իրար, ուղեղից սահելով ետ նորից Համո Համբարձումովիչի ուղեղը խուժեցին եղջյուրներն ու պոզերը, ուղեղում հաստատ ու մարմնավոր, Նաիրին էր արդեն–երկրայինը. — կառք, կառապան, բարձրահասակ սպա, Անգինա Բարսեղովնայի պղնձագույն սրունքները — գաղթականներ... կասեն:\n\nՁեռքը քաշում էր կառապանի թևից: \nԿառքի մեջ — հասակովը մեկ կանգնած–արդեն «Լույսի» գրասենյակն էր գնում Համո Համբարձումովիչը ուղեղից ելնելով, արդեն դիմավորում էր նրան գրասենյակի դռներում ընկ. Վառոդյանը՝ փափախավոր……………………………………………………………………………………………………………………………………………………………………………………….\nԵրկուշաբթի էր. հազար ինը հարյուր տասնչորս թվականի դեկտեմբերը:\n\nԵվ այստեղ է ահա, որ, կարծես Մազութի Համոյի ուղեղից սահելով, կերպավորվելով աշխարհում, որպես Մազութի Համոյի ուղեղից ելած առտնին զառանցանք՝ գլորվեցին օրերը, տխուր ու աղետաբեր, գլորվեցին և իրականացան 1914, 15, 16 թվականները — ելան, տեսիլանման, հանճարեղագույն այդ ուղեղից և իրականացան այնտեղ, սահմանի այն կողմը, այնտեղ, ուր պիտի հառներ տարիների մուժից երկիրը Նաիրի, այնտեղ, ուր հեռացավ գնացքը՝ «Նաիրյան ուժերով» բեռնավոր: \n— Իրականացան այդ տարիները, դաժան ու անկարելի, այնտեղ Վանում, Բիթլիսամ, Մուշում, Դիարբեքիրում, — այնտեղ — Էրզրումում, Սվազում, Երզընկայում, — այնտեղ — Գարահիսարում... \nԱնապատում ելած միրաժի նման ելավ գետնահարվեց, վերջին պատրանքով շնչավորված հնամյա երազը, գետնահարվեց — արդյո՞ք ընդմիշտ... \nՈւ մնացին — դիեր, դիեր, դիեր, — առտնին զառանցանք: \nՈւ մնացին — ավերակներ: \nՈւ մնաց... \nՄազութի Համոն՝ Նաիրյան այդ քաղաքում կանգնած կենդանի Նաիրի. որպես հավիտենական պերպետուում-մոբիլե, որ, ինքն իրեն սնելով, անսպառ քանակությամբ «ազգային եռանդ» է հղանում, շնչավորելով հավիտենացածը՝ մի՞թե անկարելին... \nԵվ բազում դեպքեր ու պատմություններ եղան մեր նկարագրած քաղաքում, բայց այդ բոլորը մենք թողնում ենք մի կողմ, թողնում ենք... դարերին: \nԳլորվեցին, ինչպես ասացինք, 1914, 15, 16 թվականները, դատարկվեց ու ամայացավ այդ մռայլ տարիներում երկիրը Նաիրի, — բայց, ինչպես հայտնի է քեզ, ընթերցող, պատահեց այնպես, որ «ռուսը», ինչպես մեր նկարագրած քաղաքի բնակիչներն էին ասում՝ գրավեց երազյալ վայրերը, հասավ, իհարկե հասավ, Էրզրում, բայց ոչ թե «յոթ» օրում, ինչպես Մազութի Համոն էր գուշակում, այլ անհամեմատ ավելի երկար ժամանակամիջոցում: \nԲայց միթե ա՞յս է հարցը, ընթերցո՛ղ: \n— 0, ոչ. իհարկե ոչ: \nԳրոշի արժեք չուներ այդ հարցը, մի ինչ-որ քաղաք գրավելու ժամանակամիջոցը սխալ գուշակելու խնդիրը, Մազութի Համոյի համար. — զինվորական չէր Մազութի Համոն և ոչ էլ ստրատեգ, այնպես որ նրա հաշիվներում պատահած այդ փոքրիկ սխալը, այդ ինքնին չնչին հանգամանքը, ապացուցում էր ամենից առաջ իրեն, Մազութի Համոյին, և ապա «Ընկերության» բոլոր մնացած անգամներին, որ «աղետների» հարցում միանգամայն անմեղ է ինքը, Մազութի Համոն. ինչպես և «Ընկերությունը»: \nԵվ ճի՛շտ որ. ինչո՞ւ հնարավոր չէր Էրզրումի գրավումը «յոթ» օրից, ո՞վ էր խանգարողը: \nՈ՞վ կար դեմը կեցած, ի՞նչ զորավոր ուժ. ռազմի ի՞նչ կարողություն... \nԾիծաղելի էր, դառը ծիծաղ էր հարուցանում ինչպես Մազութի Համոյի իրա, այնպես էլ «Ընկերության» մյուս ազդեցիկ անդամների սրտում այդ անհասկանալի անհեթեթությունը... \nՈ՞վ, ո՞վ վերցրեց Վանը. եթե ոչ՝ Նաիրյան բանակը. ո՞վ վերցրեց նույն Էրզրումը...» — Սրիկանե՛ր, լրբե՛ր, դավաճաննե՛ր» — փրփուրը շրթունքներին որոտում էր հաճախ, ձեռքը սեղանին խփելով, Տեղական Կոմիտեի նիստերին, Մազութի Համոն. «Ո՛չ. էլ ես... չեմ, էլ չե՛մ կարող հանդուրժել դրանց այդ լկտի վերաբերմունքը» — գոռում էր, փրփուրը բերանին, Մազութի Համոն, — և ապա գնում էր գավառապետի բնակարանը, ուր հանգստանում էր մի քիչ, հանգստացնում էր ջղերը Ագրիպպինա Վլադիսլավովնայի, իր անգին կողակից Անգինա Բարսեղովնայի, քաղաքի պարետի (բարձրահասակ սպայի) և իր անզուգական դստեր՝ Սևաչյա Պրիմադոննայի հետ՝ «դուռաչկի» խաղալով:\n\nՉէր վհատում. — Կենտրոնաուղեղասարդի ուղեղատատանումներին ենթակա ու հլու օրերի լրացմանն ու արյան հատուցմանն էր սպասում Համո Համբարձումովիչի ուղեղը, սպասում էր, որ համաշխարհային պատերազմը վերջանա և հաշտության սեղանին նստեն ազգերն ու ժողովուրդները.\nԳիտեր, համոզված էր նա, որ այն ժամանակ արդեն կիրականանա երազյալը, կկատարվի անխուսափելին. կթռչի, անգոյության գիրկը կգլորվի Հավիտենական Հիվանդը, և նրա դիակի վրա, նրա նեխած մարմնի քայքայումից ելնելով կկանգնի, պայծառ ու երկրային — երկիրը Նաիրի: \nԱյսպես էր մտածում, այսպես էր հավատացած Համո Համբարձումովիչը, բայց անցավ 1916-ը, եկավ 1917-ը և, երևակայո՞ւմ եք, պատահեց անսպասելին, կատարվեց — անսպասելի, կատարվեց– հանկարծ...\nԱյդ անսպասելին, Համո Համբարձումովիչի — Մազութի Համոյի համար այդ հանկարծակի պատահածը, որ շարժեց տեղից, շփոթ ու իրարանցում մտցրեց ոչ միայն Համո Համբարձումովիչի, այլև ամբողջ «Ընկերության» կենտրոն ուղեղում — Ռուսական Հեղափոխությունն էր, հագար ինը հարյուր տասնյոթ թվականի փետրվարը...\nԱյստեղից է ահա, որ մենք պիտի անցնենք մեր նկարագրած քաղաքի վերջին դեպքերի պատմությանը:\n\nՍկսվեց նրանից, որ մի օր, միանգամայն անսպասելի կերպով, քաղաքի փողոցներում երևաց, զինվորական շորերով և չսափրած, բորբսնած դեմքով, վեպիս երկրորդ մասից մեզ արդեն բավականին ծանոթ Կարո Դարայանը. ճիշտ այնպես, ինչպես առաջին անգամ իր հայրենի քաղաքը գալիս, եկավ ու իջավ–ուղիղ պ. Մարուքեի բնակարանը: \nԵվ ահա, նրա գալուց ընդամենը մի օր հետո, ցերեկվա ժամը մոտավորապես 11-ին, հանկարծ փակեց «Լույսի» գրասենյակը Համո Համբարձումովիչը. հապշտապ, և այն էլ ոչ թե կառքով, այլ — չտեսնված երևույթ — ոտքով տուն եկավ Մազութի Համոն ու փակվեց իր առանձնասենյակում, հրամայելով ծառային, որ բոլոր իրեն հարցնողներին, բացի ընկ. Վառոդյանից և բժշկից, հայտնի, որ ինքը տանը չէ: \nՄինչև երեկո այդ օրն իր առանձնասենյակում մնաց Մազութի Համոն: \nՎարագույրները քաշել էր ու նստել կիսախավարում, լուռ էր. գլուխը ցավում էր մի քիչ ուղեղում... պարապություն էր այդ օրը՝ անգո մի մշուշ, բաց տա՜րածություն: \nԿտրվել էին կարծես օրերն ու տարիները, հատվել էր ինչ-որ բան Համո Համբարձումովիչի ուղեղում այդ օրը ուղեղում, ինչպես ասացինք, մշուշ էր թափանցիկ — բաց տարածություն: \nԲայց այդ բաց տարածությունը երբեմն-երբեմն սկսվում էր լցվել, կարծես քնած էր արթմնի ու, արթմնի երազում, տեսնում էր տեսիլներ, տեսնում էր. —\n— Թեքվել էր Ագրիպպինա Վլադիսլավովնան իր վրա ու քնքուշ-քնքուշ կկոցում էր, ինչպես մի անմեղ աղավնի... \nՆայում էր աչքերին. Ագրիպպինա Վլադիսլավովնայի աչքերում ևս մշուշ էր թափանցիկ, բաց տարածություն... \nԱգրիպպինա Վլադիսլավովնան թվում էր փոքրի՜ կ փոքրի՜կ. մանկական կարմիր շրթունքներով համբուրում էր Համո Համբարձումովիչի սառը շրթունքներն Ագրիպպինա Վլադիսլավովնան: \nՆայում էր, անթարթ նայում էր Ագրիպպինա Վլադիսլավովնայի աչքերին Համո Համբարձումովիչն ու նկատեց. Ագրիպպինա Վլադիսլավովնայի աչքերի բաց տարածությանն սկսեց լցվել, լցվել, իմաստավորվել, իմաստ ստանալ: \n— «Չե՞ս ճանաչում»–հարցնում էր բաց տարածությունն Ագրիպպինա Վլադիսլավովնայի աչքերից Համո Համբարձումովիչին. Համո Համբարձումովիչը նայե՜ց նայե՜ց — ու վեր թռավ տեղից, երազից արթնացողի նման ձեռքով շփեց ճակատը Համո Համբարձումովիչը. նայեց՝ թեքվել էր վրան — իր անզուգական դուստրը՝ Սևաչյա Պրիմադոննան, նայում էր աչքերին՛ Աչքե՛րում — մշուշ էր անգո՝ բաց տարածություն: \n— «Ի՞նչ կա» — հարցրեց Համո Համբարձումովիչն անհանգստացած. Սևաչյա Պրիմադոննան հառեց աչքերը գետնին. հետո արագ-արագ, կարծես դաս ասելիս լիներ, խոսեց, Համո Համբարձումովիչն իր դստեր կարկտի պես թափվող խոսքերից միայն այն հասկացավ, որ ինքն իսկույն պետք է գնա գավառապետի բնակարանը: \nՎեր կացավ Համո Համբարձումովիչը, հագավ վերարկուն, վերցրեց ձեռնափայտը, գնաց: \nԱրդեն մութն էր, երեկոյան ժամն արդեն 10-ը կլիներ, երբ Համո Համբարձումովիչը մտավ գավառապետի բնակարանը: \nՄարտի 2-ն էր. 1917 թվի մարտի 2-ը:\n\nԹե ինչ էր խոսվել այդ երեկո գավառապետի բնակարանում — աստված ինքը գիտե, բայց մի քանի օր անց պ. Մարուքեն ասում էր, որ այդ երեկո գավառապետի մոտ են եղել, բացի Համո Համբարձումովիչից, նաև բժիշկը, Օսեփ Նարիմանովը, Գեներալ Ալոշը և դպրոցի տեսուչը — Արամ Անտոնիչը: \nԲայց մենք այդ առթիվ ստույգ տեղեկություններ չունենալով հարցը թողնում ենք բաց. հարցի տեղ թողնում ենք — բաց տարածության, թող լցնի, ում երևակայությունն ինչով որ կամենա, այդ բաց տարածությունը: \nՄենք ենթադրություններ չենք ուզում անել: \nԵվ, վերջ ի վերջո, ի՞նչ նշանակություն ունի, թե ո՞վ է ներկա եղել այդ երեկո գավառապետի և Համո Համբարձումովիչի զրույցին էականն այդ չէ, ընթերցո՛ղ, այլ այն, թե ո՞ւր են գնացել այդ երեկո, գավառապետի բնակարանից ելնելով, Համո Համբարձումովիչը և բժիշկը– — ահա՛ հարցը: \n— Եվ այս հարցի շուրջն էր ահա, որ մի քանի օր անց քաղաքում պտտվել սկսեցին զանազան հետաքրքիր զրույցներ հետաքրքիր թեկուզ այն պատճառով, որ այդ զրույցները կապված էին — երևակայո՞ւմ եք — «մութ տեղի» հետ, այսինքն հհինգհարկանի շենքի ներքևի հարկի ամենածայրը, անկյունում գտնվող այն փոքրիկ սենյակի, որ ընկ. Վառոդյանի կռնակի վրա — ինչպես հիշում է ընթերցողը վեպիս առաջին մասից — թողել էր... հետաքրքիր հետքեր: \nԽոսում էին, որ այս զրույցները տարածում է պ. Մարուքեն. նույնիսկ ասում էին, որ այս զրույցները տարածելու մեջ նույնպես մատ ունի — երևակայո՞ւմ եք — ինքն ընկ. Վառոդյանը. բայց այս երկրորդ հանգամանքը հետագայում միանգամայն հերքվեց և զրպարտության ամբողջ մեղադրանքը մնաց Կարո Դարայանի խղճին, Կարո Դարայանի, որ արդեն դիակ էր կորցված մութ մի գիշեր, ընկած — ո՞վ գիտե, թե ուր... \nՄութ, խորհրդավոր պատմություն էր այդ, ընթերցող, որ այնպես էլ մութ մնաց ու մնաց խորհրդավոր. — բայց այդ մասին հետո:\n\nՀաջորդ օրը, մարտի 3-ին, առավոտյան ժամը 8-ը դեռ հազիվ կլիներ, երբ բերդից հանկարծ, քաղաքացիների համար միանգամայն անսպասելի կերպով, դեպի քաղաք շարժվել սկսեցին — զորքեր, զորքեր, զորքեր. շարժվեցին թնդանոթներով ու գնդացիրներով. լցրին փողոցները: \nՍարսափած՝ խանութներն իրար հետևից փակել սկսեցին Լորիս-Մելիքյանի խանութպանները. բանն այն է, որ նրանք ոչ մի տեղեկություն չունենալուց բացի՝ այդ անսպասելի շարժման, այդ իրարանցումի մեջ չէին տեսնում նման դեպքերում քաղաքի էշը ցեխից հանող Մազութի Համոյին, ոչ էլ մյուս պատկառելի նաիրցիներից որևէ մեկին, գիտեին, լսել էին, որ ինչ-որ բան պատահել է ներսերում, բայց այդ մասին վախենում էին խոսել. — իրենց գործը չէր: \nԵրեք օր էր արդեն, որ պտրտվում էին շշուկները, բայց քաղաքացիք, մանավանդ Լորիս Մելիքյանի խանութպանները, թերահավատ էին դեպի նման շշուկները, թերահավատ ու կասկածոտ: \nԹերթերը երրորդ օրն էր չէր ստացվում: \nՉէին ստացվում անգամ նաիրատառ «Մշակն» ու «Հորիզոնը» ասում էին, որ գավառապետը մարդ է կանգնեցրել կայարանում և ձերբակալում է բոլոր ստացված թերթերը, ասում էր — պ. Մարաքեն: \nԱյնպես որ կատարյալ անգիտության մեջ էր քաղաքը դեռ, երբ այդ առավոտ, բերդից շարժվել սկսեցին — զորքեր, զորքեր, զորքեր, գնդացիր ու թնդանոթ: \nԻնչպես ասացինք՝ փակվեցին խանութները, որ նոր էին բացվել. խանութպաններից որը տուն գնաց, որը հենց էնպես կանգնեց իր փակ խանութի փակ դռան առջևը, որն էլ Տելեֆոն Սեթոյի սրճարանը գնաց՝ լուրեր ստանալու: \nՏելեֆոն Սեթոյի սրճարանը գնացողների մեջ էր և Հաջի Օնիկ էֆենդի Մանուկոֆը, անգլիախոս գորգավաճառը: \n— «Հը, բան մը կհասկըա՞ք սա ղալաբալըղեն» — հեգնախառն հարցրեց Հաջի Օնիկ էֆենդին սրճարան մտնելով. — «Ընչի՞ չենք հաս– կնա օր» — կտրուկ պատասխանեց Տելեֆոն Սեթոն. — «զորքին պրիկազ է էկե օր ռևալյուց էնեն» — վերջացրեց Սեթոն ու տիրեց լռություն. հեռվից, գավառապետի բնակարանի կողմից, լսվեց մի հազարբերան «ուռռա». գրոհի գնացող զինվորների ցնծալից ու ահավոր աղաղակ էր դա, որ ներկաների վրա անում էր միստիկ տպավորություն: \nԼուռ էր. լուռ լսում էին բոլորը. դեմքերի արտահայտությունն այն էր, որ, կարծես, նրանք սպասում էին թնդանոթի պայթյունի. հառել են լսողություններն ու սպասում են անհամբեր՝ հիմա կպայթի: \n— «Կըսեն Բերդեն թոփի են կապե նաչալնիկի տունը» — արտահայտեց ընդհանուրի միտքը պ. Աբոմարշը, որ նույնպես գտնվում էր սրճարանում. բայց հավանություն չգտավ: \n— «Զևզեկ-զևզեկ չխոսես նե, հայվա՛ն, քու ի՞նչ խառնվելու զործդ է» — բարկացավ Հաջի Օնիկ էֆենդին ու ավելացրեց, մի փոքր լռելուց հետո, չոր ու խրատական: \n« — Ատ սինլըքորներու զուռնան ետքը կիմանանք, յավրո՜ւս» — ու դուրս գնաց ձեռնափայտը գետին խփելով — չոր ու խրատական: \nՈւզում էր տուն գնալ Հաջի Մանուկոֆ էֆենդին, բայց Հաջու տան ճանապարհն ընկնում էր Հինգհարկանի Շենքի մոտով. դեռ նոր էր թեքվել դեպի այդ շենքը Հաջին, երբ հետ-հետ գնաց, զարհուրած կրթնեց պատին: \n— Դեմը, Հինգհարկանի Շենքի առաջ, Օնիկ էֆենդին տեսավ — զորքեր, զորքեր, զորքեր.. անհաշիվ բազմություն: \nԴեմը — վեր ցցված սվիններ, ու վեր ցցված սվինների միջից Հաջի Օնիկ էֆենդի Մանուկոֆը տեսավ– Հինգհարկանի Շենքի պատշգամբը. պատշգամբում տեսավ — մի քանի զինվորներ, նրանց մեջ իրան — պ. Մարուքեին, իր հորջորջած՝ «քամի կուլ տվող» Կարո Դարայանին և սրանց մեջտեղը–օ՜, զարհուրանք,— իրան՝ ոստիկանապետին... \nԳլուխը բաց էր ոստիկանապետի. Հաջի Մանուկոֆ Էֆենդու նայած վայրկյանին՝ մի ինչ-որ սալդաթ պոկում էր նրա, ինչպես տեղացիք էին ասում ուսդիրներին՝ «չիները». «քամի կուլ տվողը» բռնել էր օձիքից ոստիկանապետի ու ցույց տալով ոստիկանապետի վախից ցամաքած դեմքը ներքևում կանգնած զինվորներին՝ «քամի կուլ տվողն» ասում էր անկարելի խոսքեր: \nՇուռ եկավ Հաջի Օնիկ էֆենդին ճեպով — վազեց հակառակ ուղղությամբ: \nԴեմից, նույնքան սարսափած ու շփոթված, դեպի ինքն էր գալիս — ընկ. Վառոդյանը. ընկ. Վառոդյանի փափախը թեքվել էր մի կողմ. զենք չկար: \n— «Ո՞ւր, Հաջի՜» — հարցրեց ընկ. Վառոդյանը` դեմքը, աղաչական, Հաջուն մոտեցնելով. « — Գնա՛, գնա՛, յավրո՜ւս. ինծի հետ զործ չունիս» — Հրեց նրան մի կողմ Հաջի Օնիկ էֆենդին ու շարունակեց վազել իր վազած ուղղությամբ: \nՈւ դեռ չէր շուռ եկել դեպի կողքի փողոցը, երբ նորից ստիպված եղավ պատին կպչել Հաջին. կողքի փողոցից շուռ եկան դեպի ինքը ու լցրին փողոցը — զորքեր, զորքեր, զորքեր — անթիվ բազմություն. — դեպի Հինգհարկանի Շենքն էին գնում նրանք: \nԽառնված նրանց, այդ սալդաթներին. գնում էին նաև մրոտ մարդիկ, «բաշիբուզուկներ»–ինչպես մտածեց Հաջին. — երկաթուղագծի ծառայողներն ու բանվորներն էին դրանք, որ խառըվել էին զորքին — սալդաթներին: \nՍարսեց, քար կտրեց տեղն ու տեղը Հաջին: \nՀաջին տեսավ. բաշիբուզուկները, մեջ առած, տանում էին... բարձրաստիճան Սոխին. զինվորներով ու բաշիբուզուկներով շրջապատված, գլխաբաց, առանց ուսադիրների, կալանավորի նման գետին նայելով, քայլում էր... բարձրաստիճան Սոխը,— այսինքն գավառապետը... \nԲնազդաբար ձեռքը գլխարկին տարավ Հաջի Օնիկ էֆենդին, երբ անցնում էր մոտից գավառապետը. բարեբախտաբար, չնայեց նրա կողմը, և Հաջի Օնիկ էֆենդին մի գուլ ուրախություն զգաց իր ներսում, որ չնայեց իր կողմը գավառապետը: \nԲայց Հաջու այդ վայրկենական ուրախությունը հաջորդ վայրկյանին տեղի տվեց մի անզուսպ բարկության, անգամ կատաղության. — գավառապետին շրջապատող զինվորների ու բաշիբոզուկների հետևից, երգելով ու աղմկելով, գնում էին քաղաքի տկլոր երեխաները. նրանցից ոմանք գտել էին թիթեղե թեյամաններ ու զինվորական կատելոկներ, որոնց տակերին խփելով նրանք անասելի աղմուկ էին բարձրացնում — վայրի երաժշտություն: \nԶայրույթից ու կատաղությունից Հաջի Մանուկոֆ էֆենդու ծնկներն սկսեցին դողալ. կընկներ, եթե շարժվող զինվորների պատանման հոսանքը չպահեր: \nՀոսանքն անցավ, շրջվեց դեպի Հինգհարկանի Շենքը. փողոցը դատարկվեց: \nՀանգիստ շունչ քաշեց Հաջի Մանուկոֆ էֆենդին. հետո նստեց պատահաբար անցնող «Լույսի» գրասենյակի կառքը. քիչ անց, քրտնաթոր, ինչպես բաղանիքից ելած, իր տան առջևը իջնում էր կառքից Մանուկոֆ էֆենդին: \n« — Ո՞ւր է աղադ» — հարցրեց Հաջին կառապանից՝ նրան դրամ տալով. — էսօր կանտոր չէ էկե, չեմ տեսե» — պատասխանեց կառապանը, շուռ տվեց կառքը, գնաց:\n\nԽորհրդավոր ժպիտը դեմքին, Ժպիտ, որի մեջ խառը կային թե՛ զարմանք, թե՜ անսպասելի ուրախություն և թե խորին ակնածանք,— հանդիպեց Հաջի Օնիկ էֆենդուն Հաջու ազիզ կողակիցը — Նունուֆար հանըմը. շնչասպառ, նրան հանձնեց իր ձեռնափայտը Հաջին և ուզում էր արդեն ընդունարանը մտնել, երբ Նունուֆար հանըմը կտրեց նրա ճանապարհը, Նունուֆար հանըմը մատները դրեց Հաջի Օնիկի շրթունքներին. — «ը՜ս՜ս՜ս» — մատները Հաջու շրթունքներին դնելով խորհրդավոր ժպտաց Նունուֆար հանըմը. «յա՛վաշ հերիֆները մարթ կա...»: \n«Վո՜վ կա» — չոր, ցցվեց էֆենդին՝ դեմքին վախ ու սարսափ. ու չհամբերեց, — արագ դեպի իրեն քաշեց դուռը... ու մնաց քարացած: \nՀյուրասենյակում նստած էին — երևակայո՞ւմ եք– Համո Համբարձումովիչը, բժիշկը և, — Հաջու համար ամենազարմանալին ու ամենաանսպասելին,— քաղաքի պարետը (բարձրահասակ սպան)... «է՛, շա՞տ պիտի երկարի սա սարսաղությունը» — ներս մըտնելով հարց տվեց Հաջին՝ հերթով նայելով Համո Համբարձումովիչի, բժշկի և բարձրահասակ սպայի (քաղաքի պարետի) դեմքերին, բայց Համո Համբարձումովիչի, բժշկի և քաղաքի պարետի (բարձրահասակ սպայի) դեմքերն անպատասխան թողին Հաջի Մանուկոֆ էֆենդու հարցմունքը: \n— «է՛, էրթա՛նք, էրթա՛նք մեյմեկ թաս օղի ասնենք» — ավելացրեց Հաջին՝ ընդհանուր շփոթմունքը ցրելու ցանկությամբ: \nՈւ մտան ճաշասենյակ:\n\nՃաշասեղանի ամենավերի գլուխը, Հաջի Օնիկ էֆենդու կողքին նստած, լուռ ճաշում էր Մազութի Համոն: \nՄազութի Համոն ուտում էր պաղ, ջրանման, կանաչավուն «չորբա»: \nՈւտելով՝ Համո Համբարձումովիչը նայում էր պնակին. բայց Համո Համբարձումովիչի աչքերը կարծես չէին տեսնում կանաչավուն չորբան. պնակում, չորբայի փոխարեն, — մշուշ էր. անգո մի մշուշ — բաց տարածություն: \nՀասկանում էր Համո Համբարձումովիչը, զգում էր. — այն, որ կատարվում էր դուրսը — կատարվում էր իրենից դուրս, կատարվում էր — իրենից անկախ: \nՍպասում էր՝ ի՞նչ կլինի: \nՄտածում էր՝ ինչո՞վ կվերկանա: \nՈւ պատասխան չէր գտնում իր այդ հարցմունքին Մազութի Համոն. ուղեղում — մշուշ էր. անգո մի մշուշ — բաց տարածություն...\nԱրդեն վերջացրել էին ճաշը, երբ եկավ ընկ. Վառոդյանը: \nԸնկ. Վառոդյանը ներս ընկավ շնչասպառ: \nԵվ ահա Հաջի Օնիկ էֆենդի Մանուկոֆի համար, իր իսկ բնակարանում, պատահեց չտեսնված մի բան. Համո Համբարձումովիչը, բժիշկը և ընկ. Վառոդյանը, խնդրեցին Հաջուն, որ նա թույլ տա իրենց առանձնանալ հարևան սենյակը: \nՀաջին, իհարկե, թույլ տվեց, թեկուզև ո՛չ առանց զարմանքի, որ իր իսկ բնակարանում հյուրերն ուզում են ազատվել իրենից: \nԲայց և այնպես — «ըսելիքդ ի՞նչ, Հաջի՛. ընկերես — պիտի քաշես»–մտածեց Հաջին ու առաջնորդեց հյուրերին հարևան սենյակը: \nՄտան հարևան սենյակը Համո Համբարձումովիչը, բժիշկը և ընկ. Վառոդյանը. Համո Համբարձումովիչը, բժիշկը և ընկեր Վառոդյանը փակվեցին հարևան սենյակում: \nԻսկ Հաջին մնաց քաղաքի պարետի (բարձրահասակ սպայի) հետ ճաշասենյակում. նաիրախառն ռուսերենով սկսեց զրուցել քաղաքի պարետի (բարձրահասակ սպայի) հետ օրվա անցուդարձի մասին: \nԽոսում էր Հաջին քաղաքի պարետի (բարձրահասակ սպայի) հետ, բայց միտքն այնտեղ էր — հարևան սենյակում: \nՀասկանում էր Հաջին. գիտեր, այդ վայրկյանին հարևան սենյակում նիստ էր Տեղական Կոմիտեի: \nԳիտեր, բայց չէր հասկանում Հաջին, որ այդ վայրկյանից պատմական վայր էր արդեն իր, Հաջի Օնիկ էֆենդի Մանուկոֆի բնակարանը. որ այդ վայրկյանին իր, Հաջի Օնիկ էֆենդի Մանուկոֆի բնակարանում, հարևան սենյակում, կատարվում էին, ինչպես իր, այնպես էլ ամբողջ Նաիրյան ցեղի համար — ճակատագրական անցքեր: \n— Այդ վայրկյանին Համո Համբարձումովիչր, բժիշկը և ընկ. Վառոդյանը, այսինքն Կենտրոնաուղեղասարդի Տեղական Կոմիտեն, այսինքն Նաիրյան տիեզերական ոգու Տեղական Սուբստանցիան իր գիրկն էր որոշում դեպի կատարվող դեպքերը, և այս տիեզերական հանգամանքը չէր ըմբըռնում Հաջին. Հաջին չէր հասկանում այս տիեզերական դեպքի ամբողջ նշանակությունը: \nԹե ի՞նչ որոշում հանեցին կատարվող դեպքերի մասին Համո Համբարձումովիչը, բժիշկը և ընկ. Վառոդյանը հարևան սենյակում — Հաջի Մանուկոֆ էֆենդին, իհարկե, չիմացավ և չէր էլ կարող իմանալ. բայց շուտով նա պիտի իմանար և պիտի իմանար նաև այն, թե ի՛նչ բարի պատեհություն էր իր համար այդ թանկագին հյուրերի այդ օրն իր մոտ գալը: \nԵվ այս ամենը Հաջին պիտի իմանար ընդամենը մի շաբաթ անց, երբ բժիշկ Սերգե Կասպարիչը շրջանային կոմիսար էր արդեն, իսկ Համո Համբարձումովիչը — Քաղաքային խորհրդի նախագահ...\nՏարօրինակ, մութ, չհասկացված դեպքեր պատահեցին Նաիրյան այդ քաղաքում այդ մի շաբաթվա ընթացքում: \nԴեպքեր, որոնք ծածկված են գաղտնիքի ու խորհրդավորության անթափանցելի քողով — և դժվար թե որևէ մեկին երբևիցե Հաջողվի վեր հանել այդ քողը և նայել կատարված դեպքերի իսկական աստառին: \nԱյնպես որ այստեղ մենք պիտի խուսափենք զանազան ենթադրություններ անելուց ու եզրակացություններ հանելուց. պիտի պատմենք լոկ այն, ինչ որ մեզ հաջողվել է տեսնել սեփական աչքերով կամ լսել մարդկանցից, որոնք մեր աչքին ունեն ճշմարտախոսի անկաշառ կերպարանք: \n— Անցնենք այդ դեպքերին:\n\nԱմենից առաջ հարկավոր է ասել, որ այդ նույն ժամանակ, երբ Հաջի Օնիկ էֆենդի Մանուկոֆի բնակարանում հավաքված՝ կատարվող դեպքերի հանդեպ իր բռնելիք դիրքն էր որոշում Տեղական Կոմիտեն–այդ նույն վայրկյանին քաղաքում արդեն կային մարդիկ, որ ո՛չ միայն արդեն որոշել էին իրենց դիրքը, այլև փակցրել էին քաղաքի պատերին իրենց այդ դիրքի մասին պաստառ և նաիրատառ հայտարարություններ: \nԵվ կարևորն այն է, որ այդ հայտարարությունների տակ, ի թիվս այլ, մեծ մասամբ քաղաքին անծանոթ ստորագրությանց, կային և երկու ստորագրություն, որ բավականին մտահոգություն էին պատճառում ոչ միայն քաղաքի նիսիա բնակիչներին, այլև շատ ավելի պատկառելի մարդկանց\nԿարո Դարայանի և պ. Մարուքեի (ստույգ՝ Մարուքե Դրաստամատյան) ստորագրություններն էին դրանք, որ մեխի գլուխների նման ցցվելով այդ հայտարարությունների տակից՝ մի շարք պատկառելի նաիրցիների մեջ սկզբից ևեթ այն միտքն էին առաջ բերում, որ այդ մեխի գլուխներին հարկավոր է խփել: \nԱյդ հայտարարություններից բխող այս, որոշ չափով իմպրեսիոնիստական ցանկությունն ավելի ևս խորացավ մի շարք նաիրցիների մեջ մի օր անց, երբ քաղաքում տարածվել սկսեցին «Մութ Տեղ»–ի հետ կապված վերոհիշյալ լուրերը. ասում էին, որ այդ լուրերը տարածում է պ. Մարուքեն. ինչպես ասել ենք արդեն նույնիսկ կարծողներ կային, որ այդ լուրերը տարածելում մատ ունի նաև ընկ. Վառոդյանը, երևակայո՞ւմ եք՝ այն ընկեր Վառոդյանը, որ, ինչպես գիտենք՝ Տեղական Կոմիտեի անդամ էր վաղուց հետե և Համո Համբարձումովիչի անձնական բարեկամը: \nՉգիտենք մատ ունե՞ր թե չէ այդ լուրերը տարածելում ընկ. Վառոդյանը, բայց փաստը, մնում էր փաստ, և այդ փաստն այն էր, որ ինքն ընկ. Վառոդյանը գտնվել էր մի ինչ-որ հայտնի ցուցակում, այսինքն ոչ թե հայտնի, այլ գաղտնի, որ հայտնի էր դարձել Կարո Դարայանի, այդ «քամի կուլ տվող» նաիրցու, շնորհիվ: \nԴե արեք ու բան հասկացեք սրանից, և այն էլ սա դեռ ամբողջը չէ: \nԲանն այն է, որ այդ ցուցակը, ինչպես ասում էին՝ լրիվ չէր. չորս թերթ պոկված էր այդ ցուցակից, այդ չորս թերթի շուրջն էր ահա, որ Կարո Դարայանն ամեն մի ժողովում բարձրացնում էր անասելի աղմուկ, անտանել հարայ հրոց: \nԵվ վերջապես ինչքան աղմուկ ուզում էր՝ կարող էր բարձրացնել Կարո Դարայանը, բայց ինչո՞ւ էր կապում նա իր այդ աղմուկը Համո Համբարձումովիչի — Մազութի Համոյի հետ: \nՊ. Մարուքեին նայած՝ այնպես էր դուրս գալիս, իբր Համո Համբարձումովիչի և բժիշկ Սերգե Կասպարիչի ձեռքերի գործն էր այդ հայտնի, այսինքն գաղտնի ցուցակի առաջին չորս թերթերի անհայտ անհետանալը, բայց ո՞վ կհավատա պ. Մարուքեին: \n0, ոչ, մենք չէինք հավատա նման զրպարտությանց և չէինք էլ հավատում, չնայած որ — այդ ես հաստատ գիտեմ — անգամ ընկ. Վառոդյանն այդ առթիվ որոշ շրջաններում արել էր բավականին երկմիտ հայտարարություններ: \nԲայց ենթադրենք անգամ, որ որոշ հիմք ունեին պ. Մարուքեի հայտարարությունները, հարց ինչո՞ւ էին Մազութի Համոն և Սերգե Կասպարիչը, բժիշկը եթե միայն նրանց ձեռքերի գործն էր չորս թերթերի անհայտ անհետանալը) — ինչո՞ւ, էին նրանք ցուցակում թողել հինգերորդ թերթը, որի մեջ գտնվեց իրենց անձնական բարեկամի, իրենց Տեղական Կոմիտեի անդամի — ընկ. Վառոդյանի անունը: \nՉենք հասկանում, մնում ենք շվարած, մնում ենք — ձեռնաթափ: \nԵվ ապա ինչո՞վ պիտի շահագրգռված լիներ ընկ. Վառոդյանը վերոհիշյալ հայտարարություններն անելով, մի՞թե ցանկալի էր նրան իր անձնական բարեկամների, իր հետ միասին Տեղական կոմիտեում նստող այդ պատկառելի ընկերների վարկաբեկումը իհարկե ոչ, կասե ամեն մի խելքը գլխին անձնավորություն չէ՛ր կարող ցանկալի լինել, ինչքան էլ վիրավորված լիներ ընկ. Վառոդյանը հայտնի ցուցակի երևան գալով: \nՀամոզված պնդում ենք մենք այս, մանավանդ որ մի շաբաթ անց մի կտրուկ հայտարարությունով Տեղական Կոմիտեն թյուրիմացության հետևանք հայտարարեց ընկ. Վառոդյանի հայտնի, այսինքն գաղտնի ցուցակում գտնվելու պատմությունը, այո՛, մի շաբաթ անց Տեղական Կոմիտեն իր պատկառելի ստորագրությամբ հայտարարեց ու հաստատեք ի լուր հանրության, որ ցուցակում գտնվել է ոչ թե Վառոդյան ազգանունը, այլ — Բարության և որ այդ Բարությանը ոչ մի կապ չունի ամենքին ավելի քան հայտնի ընկ. Վառոդյանի հետ: \nԵվ այդ հայտարարությունը լույս տեսնելու երկրորդ օրը — մի ավելորդ ապացույց ևս, որ իզուր էին պ. Մարուքեի չարամիտ զրպարտություններն ընկ. Վառոդյանի հասցեին, — ընկ. Վառոդյանը նշանակվեց քաղաքի ու շրջանի միլիցիապետ ու առաջին գործը, որով միլիցիայում զբաղվեց ընկ. Վառոդյանը, երևակայո՞ւմ եք Կարո Դարայանի կորած դիակի որոնումն էր. ասում ենք դիակի, որովհետև ընկ. Վառոդյանի այդ նոր պաշտոնին անցնելուց ընդամենը երկու օր առաջ հանկարծ լուր տարածվեց քաղաքում, որ Կարո Դարայանը (որ մինչ այդ ընտրված էր շրջանի զորքերի կոմիսար) — անհայտ չարագործների ձեռով սպանված է գիշերվա ժամը 4-ին, իսկ թե ինչո՞ւ անպայման «4ին» — անհայտ էր, ոչ ոք չգիտեր, բայց համառ կերպով ասվում էր, որ դեպքը պատահել է գիշերը՝ ճի՛շտ այդ ժամին: \n— Գետափին, սառույցի վրա (գետն այդպես ուշ էր հալչում Նաիրյան այդ քաղաքում) միլիցիան գտել էր արյան կարմիր-կարմիր, քստմնելի հետքեր... բայց մենք առաջ անցանք ու չասացինք այն հայտնի, այսինքն գաղտնի ցուցակների մասին այն ամենը, ինչ որ հայտնի է մեզ: \nՄութ, մութ, խորհրդավոր պատմություն էր այդ պատմությունը, ընթերցող, — և մենք չենք կարող չհիշատակել այստեղ այդ պատմության առթիվ այն ամենը, ինչ որ լսել ենք ու գիտենք, ինչ որ հայտնի է մեզ:\n\nԻնչպես ասել ենք վերևում՝ այդ պատմությունը, այսինքն հայտնի (գաղտնի) ցուցակից չորս թերթ կորչելու պատմությունը, մեզ համար միանգամայն անհասկանալի պատճառով մարդիկ կապում էին այն հարցի հետ, թե գավառապետի տնից ելնելով՝ ո՞ւր էին գնացել Համո Համբարձումովիչը և Բժիշկը մարտի 2-ի գիշերը, ահա հարց, որ մի շաբաթ ամբողջ զանազան փսփսուկների նյութ էր տալիս քաղաքի նիսիա (ինչպես Հաջի Օնիկ էֆենդին էր ասում) բնակիչներին և, առաջին հերթին,պ. Մարուքեին: \nԲայց մենք խղճի ամենայն հանգստությամբ պիտի ասենք, որ մինչև վերջ էլ չէինք հավատում պ. Մարուքեի չարամիտ փսփսուկներին և չէինք էլ հավատա, և այժմ այս տողերը դու չէիր կարդա, ընթերցող, եթե մեր աչքին բավականին ծանրակշիռ մի հանգամանք շուտով չգար խախտելու մեր այդ անհողդողդ հավատքը. բանն այն է, որ Կարո Դարայանը ևս, իր եղերական վախճանից մի քանի օր առաջ, իմ, հեղինակիս, ներկայությամբ մի անգամ հայտարարեց մի բավականին բազմամարդ ժողովում, որ տեսել է այն երեկո, ավելի ճիշտ կլինի ասել՝ մարտի 2-ի գիշերը, ժամը մոտավորապես 2-ին, Համո Համբարձումովիչին և բժշկին՝ «Մութ Տեղի» պաշտոնյայի հետ Հինգհարկանի Շենքից ելնելիս: \nՀարց՝ ի՞նչ գործ ունեին գիշերվա այդ ուշ ժամին այդ ակնածելի վայրում Համո Համբարձումովիչը և Սերգե Կասպարիչը — բժիշկը... \nՀիշում եմ, երբ տվեց այս հարցը Կարո Դարայանը Համո Համբարձումովիչին — դահլիճում, ուր տեղի էր ունենում ժողովը, տիրեց ահասարսուռ լռություն, զարհուրելի զարզանդ... բոլորը, քար կտրած, սպասում էին Համո Համբարձումովիչի պատասխանին: \nԹվում էր, թե եբրայական Եհովայի նման, կամ ինչպես Զևսը — կփրփրի ահա Համո Համբարձումովիչը, — այդ, մենք կասեինք՝ Նաիրյան Արամազդը — եբրայական Եհովայի, կամ հունական Զևսի նման ցասման կայծակ ու շանթ կթափե այդ եղկ մահկանացոփ գլխին, այդ ողորմելի մահկանացուի, որ համարձակվում է կասկածի տակ առնել նրա, Համո Համբարձումովիչ Ասատուրովի, Տեղական Կոմիտեի նախագահի Տեղափոխական կուսությունը: \n— Բայց — երևակայո՞ւմ եք — կայծակը չճայթեց, շանթը չշողաց, ոչ էլ ամպրուղը որոտաց, այլ, պատկերավոր ասած՝ խաղաղարար անձրև, երկնային զովություն հորդեց Նաիրյան Արամազդի աչքերից, հորդեց դառնաթախիծ արցունք... \nԱլեհեր գլուխը պրեգիդիամի սեղանին դրած (Համո Համբարձումովիչը պրեզիդիումի անդամ էր այդ ժողովում) — դառնաթախիծ թախծեց, դառնացած լաց եղավ Մազութի Համոն — և ամբողջ դահլիճը, ուր ներկա էին բավականին թվով զինվորներ ու մի քանի վակզալի բաշիբուզուկներ, ուր ներկա էր նաև, — օ, խայտառակություն, — պ. Մարուքեն, — այո՛, ամբողջ դահլիճը քար կտրած, ահասարսուռ նայում էր Մազութի Համոյի հեկեկանքից ցնցվող, ալեհեր գլխին... «-Փա՛ստ, փա՛ստ» — վեր ցատկելով տեղից դառնաձայն բացականչեց հեկեկանքի միջից Մազութի Համոն: \nԲայց փաստ չկար, կար — մթին կասկածանք. միակ փաստանման բանը — Կարո Դարայանի ձեռքին գտնվող հայտնի, այսինքն գաղտնի ցուցակն էր, որի չորս թերթերը, ինչպես արդեն գիտենք,— պոկված էին ինչ-որ անհայտ ձեռքով:\n-Իսկ կարելի՞ է արդյոք այդ չեղյալ թերթերի վրա հիմնվելով՝ խայտառակության սյանը գամել, կասկածի տակ առնել մի պատկառելի նաիրցու, մի ալեհեր հեղափոխականի հեղափոխական կուսությունը: \n— «Փա՛ստ» — դառնաթախիծ բացականչում էր արցունքից խեղդվող ձայնով Համո Համբարձումովիչը, ու պատերի լռությունն էր միայն և դեմքերի զարմանքն ու ակնածանքը դառնորեն արձագանքում Համո Համբարձումովիչի արդարություն հայցող աղեկտուր ձայնին…Ահա իրողությունն, ընթերցո՛ղ, փաստ չկար, կար — մթին կասկածանք: \nԳրում եմ այնպես, ինչպես տեսել ու լսել եմ ես, առանց եզրակացության մենք լվանում ենք մեր ձեռքերն այս մութը, անհասկանալի, անիմանալի գործից: \nԱսենք միայն այն, որ փաստ չլինելու պատճառով Համո Համբարձումովիչն արդարացավ, անգամ ասում էր հետագայում, որ, եթե կենդանի մնար Դարայանը — նրան դատի պիտի կանչեր, հեղափոխական դատարանի առաջ պատիվ պիտի պահանջեր նրանից ինքը, բայց, դժբախտաբար, Կարո Դարայանն այնպես անսպասելի կերպով զոհ գնաց անհայտ չարագործների ձեռքից, և Համո Համբարձումովիչը մնաց չբավարարված:\n\n\n\n\n\n\nԱյո՛, մութը, կասկածելի, խորհրդավոր դեպքեր էին, որ տեղի ունեցան այդ շաբաթվա ընթացքում Նաիրյան այդ քաղաքում, և այդ դեպքերից ամենամութն ու ամենակասկածելին Կարո Դարայանի մահն էր, նրա անսպասելի սպանությունն անհայտ չարագործների ձեռքով: \nԵվ իզուր էր, իր՝ միլիցիապետի բոլոր կարողությունները գործի դնելով, քրտնաթոր որոնում նրա դիակը և նրան սպանողներին ընկ. Վառոդյանը. — նրանք չգտնվեցին: \nՈչ միայն չգտնվեցին նրանք (այսինքն Կարո Դարայանի դիակը և Դարայանին սպանողները), այլև շատ շուտով կորցվեց, հայտնի չէ, թե Նաիրյան այդ քաղաքից ո՞ւր հեռացավ... պ. Մարուքեն: \nԸնկ. Վառոդյանը կասկած էր հայտնում, որ, ամենայն հավանականությամբ, Կարո Դարայանի սպանության հետ որոշ առնչություն պիտի որ ունենար պ. Մարուքեի անհետանալը, բայց այդ կասկածը կասկած էլ մնում էր և չէր կարող փարատվել, քանի դեռ չէր գտնված պ. Մարուքեն: \nԻսկ թե ուր էր գտնվում պ. Մարուքեն — միայն իրեն էր հայտնի և մեկ էլ ծխականի վարժուհի, մեզ վեպիս առաջին մասից արդեն բավականին ծանոթ, օր. Սաթոյին, որ արդեն մի շաբաթից ավելի էր, ինչ երեկոյան դասընթացներ էր կազմակերպել կայարանի մոտ գտնվող ինչ-որ կասկածելի մի տեղում, ուր նա ինչ-որ բաներ էր պարապում վակզալի բաշիբոզուկների, այսինքն կայարանի բանվորների հետ օրական մի ժամ պարբերաբար, տոն օրերին — երկու, անգամ երեք ժամ: \nԲայց այդ մասին, իհարկե, ոչ ոք չգիտեր, չգիտեր անգամ ինքր՝ ընկ. Վառոդյանը: \nԵվ այժմ էլ քաղաքում այդ օր. Սաթոն էր ահա, որ բռնել էր պ. Մարուքեի տեղը զանազան լուրեր, զրպարտություններ և մութ կասկածանքներ տարածելու գործում: \nԲայց օր. Սաթոյի և պ. Մարուքեի մեջ կար մի խոշոր տարբերություն, նախ՝ օր. Սաթոն կին էր, իսկ պ. Մարուքեն — տղամարդ (ամենաէական տարբերությունը) — և ապա — որ ավելի կարևոր է գուցե, քան առաջին հանգամանքը, — այս հարցում մեր կարծիքը տարբերվում է Հաջի Օնիկ էֆենդու կարծիքից, օր. Սաթոն ավելի էր զգույշ, խորամանկ, քան պ. Մարուքեն: \nՓա՞ստ, թեկուզ հենց այն, որ, չնայած օր. Սաթոյի տարածած մի շարք բավականին մութ ու պատասխանատու լուրերին — ոչ ոք չէր իմանում այդ լուրերի իսկական աղբյուրը, օր. Սաթոն այնպես էր տարածում այդ լուրերը, որ լուրերի սկզբնական աղբյուրը, այսինքն օր. Սաթոն, մնում էր, ինչպես ասում են, ստվերում, մնում էր–անհայտ: \nԱհա այս էր պատճառը, որ, չնայած ընկ. Վառոդյանի թափած գերմարդկային ջանքերին — նրան, ընկ. Վառոդյանին, այնպես էլ չէր հաջողվում այդ լուրերի առաջն առնել, իսկ այդ բանում ո՞վ կարող էր ավելի շահագրգռված լինել, քան ինքը միլիցիապետը, այսինքն նույն ընկ. Վառոդյանը: \nԵվ իր այս շահագրգռման համար, ասում են, ընկ. Վառոդյանն ուներ ավելի քան ծանրակշիռ պատճառներ: \nՕրինակ՝ թեկուզ հենց այն, որ այդ լուրեր տարածող աղբյուրը քաղաքում բաց էր թողել այնպիսի մի լուր, որից նույնիսկ ընկ. Վառոդյանի մազերը, ինչպես ասում են, բիզ-բիզ էին կանգնում — էլ ո՞ւր մնաց ուրիշներինը: \nԱյդ լուրեր տարածող աղբյուրը Կարո Դարայանի սպանության առթիվ քաղաքում տարածել էր, որ զուր տեղն է պ. միլիցիապետն այնքան եռանդուն կերպով որոնում Դարայանի սպանողներին: \nԱյդ աղբյուրին նայելով՝ միլիցիապետը Դարայանին սպանողներին կարող էր գտնել... իրենից չափազանց մոտիկ, եթե ոչ–հենց իր մեջ... \nԱյսպիսի ահա անպատկառ լուրեր էր տարածում ստախոսության այդ անպատկառ աղբյուրը, և նրան շատ թանկ կնստեր նման հանցագործությունը, եթե նա ընկներ հեղափոխական իշխանության, այսինքն՝ ընկ. Վառոդյանի ձեռքը: \nԲացի այս ստերի այդ աղբյուրը, տարածում էր լուրեր, որ իբր թե քաղաքում նոր հաստատված հեղափոխական իշխանությունը, այսինքն Տեղական Կոմիտեն հանձինս Համո Համբարձումովիչի, բժշկի, ընկ. Վառոդյանի և այլոց, ազատ է արձակել, երևակայում եք — գավառապետին, ոստիկանապետին և «Մութ Տեղի» գլխավոր վարիչին — ահա՛ թե ինչ: \nԵվ մի՞թե այդ միևնույն աղբյուրը չէ՞ր, որ շըրջանառության էր հանել մի այլ, ոչ պակաս անպատկառ, զըրպարտություն ևս այն մասին, թե քաղաքի պարետը (բարձրահասակ սպան) գաղտնի պահվում է — հենց իրա Համո Համբարձումովիչի բնակարանում: \n— Այսպիսի լուրեր էր տարածում ահա Կարո Դարայանի սպանությունից և պ. Մարուքեի անհետանալուց հետո ստոր պրովոկացիաների (ինչպես ասում էր ընկ. Վառոդյանը) այդ աղբյուրը, այսինքն օր. Սաթոն, և այս լուրերն այնքան էին ջղայնացնում ու անհանգստացնում քաղաքի հեղափոխական իշխանությանը (Տեղական Կոմիտեին), որ նա, այսինքն քաղաքի իշխանությունը (Տեղական Կոմիտեն) հարկադրված եղավ ի վերջո մի ընդարձակ հայտարարությունով պաշտոնապես հերքել քաղաքում տարածված այդ պրովոկացիաները, որոնք, ինչպես ասված էր հայտարարության մեջ, նպատակ ունեն փորել ժողովրդական իշխանության դեռ նոր հաստատված հիմերը և վերականգնել ցարական լպիրշ ոեժիմը: \n— Այսպես էր ասված այդ հայտարարության մեջ. ավելին՝ ժողովրդի թշնամի և ցարական ստոր վարձկան էր հայտարարվում այդ հայտարարության մեջ նման պրովոկացիաներ տարածողը, իսկ հայտարարության ամենավերջում ասված էր, որ, ճիշտ է, հեղափոխության թշնամի մի շարք ցարական վարձկանների ջանքերով բանտից փախած են եղել գավառապետը, ոստիկանապետը, «Մութ Տեղի» գլխավոր վարիչը և քաղաքի պարետը, բայց հեղափոխական իշխանության (կարդա՝ Տեղական Կոմիտեի) ջանքերով, նրա ձեռք առած կտրուկ միջոցներով ժողովրդի թշնամիները գտնված են և վերստին փակված բանտում: \nԵվ ճիշտ որ, վերոհիշյալ անձնավորությունները վերստին ձերբակալված և փակված էին, բայց — «Ո՞ր բանտում» — հարցնում էր օր. Սաթոն խորամանկ: \nՈւ ինքն էլ պատասխանում էր հարցին «Զինվորական բանտում»: \n— Լավ, լինի զինվորական, ի՞նչ տարբերություն, — կարող էր ասել միամիտ խոսակիցը, և եթե այդպես ասեր միամիտ խոսակիցը — օր. Սաթոն բաց կաներ նորից իր ստերի տոպրակը և արագ արագ, զանազան «լսել եմ»–ներով ու «ո՞վ գիտի»-ներով քողարկված, մանվածապատ նախադասություններ կթափեր խոսակցի գլխին — կարծիքներ ու կասկածներ: \nՉտեսնված լեզու ուներ այդ ծամը կտրած օրիորդը, որի «օրիորդությունը» վաղուց արդեն կասկածի էր ենթարկել ընկ. Վառոդյանը: \nԳիտեր՝ ո՞ւմ հետ պետք է խոսել և ո՞ւմ հետ ի՛նչ լեզվով պետք է խոսել: \nԻնչպես ասում էին քաղաքում՝ «դարմանի տակի ջուր» էր իսկ որ օր. Սաթոն. տեսքից՝ անմեղ, ներսից՝ սատանա: \nԵրևակայո՞ւմ եք՝ անգամ վերոհիշյալ «վերստին ձերբակալությանց» մասին օր. Սաթոն տարածել էր քաղաքում անհավատալի ստեր, տարածել էր, որ իբր վերոհիշյալ անձնավորություններին «վերստին ձերբակալել է ոչ թե քաղաքի իշխանությունը (այսինքն՝ Տեղական Կոմիտեն), այլ զինվորական. — եկեք ու հավատացեք... \nՄի խոսքով ստերի կատարյալ տոպրակ էր դարձել Կարո Դարայանի սպանությունից և պ. Մարուքեի անհետանալուց հետո այդ օր. Սաթոն, և մենք ցավում ենք, որ նա ժամանակին չընկավ հեղափոխական իշխանության, այսինքն ընկ. Վառոդյանի ձեռքը:\n\nԲայց սուտը սուտ, իսկ ռուսական առածն ասում է — «Չիք ծուխ առանց կրակի»: \nԻհարկե, ռուսական այդ առածը ևս կարելի է այնպես շուռ տալ, որ դուրս գա, — սատանան գիտե, թե ինչ. որ դուրս գա այն, ինչ ով ուզում է նայած քեֆին ու ճաշակին: \nՕրինակ՝ այդ առածից ելնելով կարելի է ասել, որ ներկա դեպքում «ծուխը» օր. Սաթոյի տարածած ստերն էին, իսկ «կրակը» — հենց ինքը՝ օր. Սաթոն... \nԵվ սա այսպես էլ էր, որովհետև վերստին ձերբակալությանց օրից մի երկու օր անց այնպիսի մի ծուխ տարածեց այդ կրակը, այսինքն օր. Սաթոն, որ բոլոր քաղաքացիք, մանավանդ Համո Համբարձումովիչը, բժիշկը և ընկ. Վառոդյանը ստիպված Հին քթները պահել, որպեսզի չխեղդվեն այդ ծխից, ավելի լավ է ասել այդ ծխանման գարշահոտությունից, որ տարածում էր այդ «կրակը»: \nԻսկ այդ ծուխը կայանում էր նրանում, որ օր. Սաթոն, ո՞վ գիտե ի՞նչ անիմանալի միջոցներով ու ճանապարհներով, ձեռք էր բերել ինչ-որ մի միֆական նամակի պատճեն և կարդում էր սրան-նրան, այսինքն նրանց, ում վրա ինքը վստահություն ուներ, և դրանք էլ իրենց հերթին տարածում էին, ում վրա որ վստահություն ունեին, վերջ ի վերջո այնպես էր դուրս գալիս, որ ոչ ոք չգիտեր, թե ո՞վ է այդ լուրերի իսկական ակը. մեկը լսում էր մյուսից և պատմում էր մյուսին — ահա և ամբողջը: \n— Ինձ էլ է կարդացել այդ միֆական նամակի պատճենն օր. Սաթոն, բայց ես, դժբախտաբար, մոտավորապես միայն հիշում եմ հիմա ա՛յդ միֆական նամակի բովանդակությունը: \nՀետաքրքիր նամակ էր այդ նամակը, ընթերցող, բայց ավելի հետաքրքիր էին օր. Սաթոյի կոմենտարիաներն այդ նամակին: \nԵվ ավելի քան հետաքրքիր էր այն (և այս հանգամանքը մինչև վերջ էլ ինձ համար չլուծված առեղծված մնաց), թե ինչպե՞ս էր այդ նամակը, հասցեագրված լինելով իրեն — Մազութի Համոյին,— ընկել օր. Սաթոյի ձեռքը, նու, եթե ոչ իսկական նամակը, գոնե պատճենը: \nԳուցե՞ օր. Սաթոն հենց ի՛նքն էր հնարել այդ միֆական նամակը և իր հնարածից պատճեն հանել, որպեսզի յուղ լցնի իր առանց այդ էլ բավականին լավ աշխատող անիվին, այսինքն — լեզվին... \nՈ՞վ իմանա: \nՄենք պատմում ենք այն, ինչ որ լսել ենք իրենից — օր. Սաթոյից, և թողնում ենք, որ ընթերցողն ինքը հավատա կամ չհավատա օր. Սաթոյին:\n\nԱյդ միֆական նամակը դրված էր զինվորական բանտից և հասցեագրված Համո Համբարձումովիչ Ասատուրովին: \nՆամակի հեղինակն էր — (եթե, իհարկե, ընդունենք, որ նամակն իսկապես գրված էր մեկի կողմից և ոչ թե հնարված օր. Սաթոյի ուղեղում) — վերստին ձերբակալված գավառապետը:\n\nԱյստեղ կարելի է ավելացնել օր. Սաթոյի հետաքրքիր կոմենտարիան: \nՕր. Սաթոյի ասելով՝ նամակը գրելուն գավառապետին առիթ է տվել վերստին ձերբակալությունը, որի մեջ, գավառապետի կարծիքով՝ անշուշտ մատ ունեցել է Մազութի Համոն: \nՕր. Սաթոն ևս այս հարցում համամիտ էր գավառապետին, իսկ թե ինչո՞ւ է Մազութի Համոն մատ խառնել գավառապետի վերստին ձերբակալությանը — դա պարզ է ինքնըստինքյան, ասում էր օր. Սաթոն. թեկուզ մեզ համար դա այնքան էլ «պարզ չէ ինքնըստինքյան», ինչպես ասում էր օր. Սաթոն: \nԲայց անցնենք նամակին: \nՀիշում եմ նամակն սկսվում էր « — Հարգելի պ. Ամո Ամբարձումովիչ» խոսքերով, և ես այդ խոսքերը կարդալիս, չգիտեմ ինչու, իսկույն պատկերացրի գավառապետի՝ չոր, դեղնած, իսկապես որ սոխի գլուխը զայրացկոտ զինվորականի նույնպես չոր, պաշտոնական հայացքը և ցանցառ մորուքը: \nԶայրույթի ու ցասման ահասարսուռ բոթ փչեց դեմքիս գավառապետի այդ հասարակ, քաղաքավարի խոսքերից և, թերևս, մասամբ էլ իմ այս հոգեկան շփոթմունքն էր պատճառը, որ ես հիմա այնքան էլ լավ չեմ հիշում նամակի առաջին նախադասությունները: \nՀիշում եմ միայն այն, որ նամակն սկսվում էր հարձակողական նախադասություններով: \nՆամակի առաջին իսկ խոսքերից երևում էր, որ հաստատ կերպով վճռել է կյանքի ու մահվան գրոհի դիմել այդ կալանված առյուծը, այդ հուժկու զինվորականը, որի պատահական անկումից օգտվելով` ինչպես ասված էր նամակում, քացի էին տալիս նրա ազնվական կողերին անգամ երկարականջ քեռիները: \n— Այսպիսի մի այլաբանական նախադասությունով էլ, կարծեմ, հենց սկսվում էր գավառապետի նամակը, նախադասությունը չեմ հիշում, բայց հիշում եմ օր. Սաթոյի կոմենտարիան «երկարականջ քեռիների» մասին, նրա կարծիքով այդ այլաբանական խոսքի տակ պետք է նապաստակներ հասկանալ, այնինչ իմ կարծիքը բավականին տարբերվում էր օր. Սաթոյի կարծիքից: \nԱյո՛, ինչո՞ւ նապաստակներ, և ոչ ուրիշ մի բան... \nԲայց անցնենք նամակին: \nԿրկնում ենք՝ մենք բառացի չենք հիշում այդ միֆական նամակի բովանդակությունը, բայց բավականին լրիվ հիշում ենք նամակի ընդհանուր իմաստը, որ դժբախտաբար պիտի պատմենք մեր տկար լեզվով, տեղ-տեղ միայն բառերի մեջ բերելով նամակի այն ցայտուն տողերը, որ այն ժամանակ մեխվեցին մեր ուղեղում և մնացին այնտեղ — և, կարծում ենք, որ այդպես էլ մեխված կմնան այնտեղ — ընդմիշտ ու հավիտյան:\n\nՆամակն, ինչպես ասացինք, սկսվում էր դառնագին հոխորտանքով, բայց գնալով փոխվում էր դառնաթախիծ տրտունջի և նորից ծայր էր առնում հոխորտանքն ու մեղադրանքը և, նորից տրտունջի ու դառնության փոխվելով վերջանում էր հույսով, որ «ամենակարող տերը» կվերականգնի արդարությունն Ահեղ Դատաստանի օրը, որին նա հավատում էր այնպես, ինչպես հավատում է Նորին Կայսերական Մեծության մոտալուտ հաղթանակին: \nԲայց այս չէ էականը և ամենահետաքրքիրն այդ նամակում, այլ այն, թե ի՞նչ լեզվով էր այդ նամակում խոսվում Համո Համբարձումովիչի և մանավանդ բժշկի — Սերգե Կասպարիչի մասին, այստեղ է ահա նամակի ամենայուղալին ու ամենահյութալին, և նամակի այդ տողերն էին ահա, որ հատուկ բավականություն էին պատճառում օր. Սաթոյին, վառում նրա հայացքը ու թքակալում նրա, ինչպես ասում էին քաղաքում — շնական շրթունքները: \n— «Մի՞թե դուք չէիք, հարգելի Ամո Ամբարձումովիչ» — ասվում էր այդ միֆական նամակում — «որ լիզում էիք իմ պնակները և բռնում իմ շուբան ամեն անգամ, երբ իմ բնակարանն էիք գալիս — և մի՞թե ձեր անզուգական դուստր Սևաչյա Պրիմադոննան չէ՞ր, որ հանգստացնում էր իմ, ծանր պաշտոնից քայքայված, ծերությունից հյուծված, վաստակած ջղերը... \nԻսկ ո՞վ էր, ո՞վ էր, արդյոք»,— ասվում էր ապա այդ միֆական նամակում, — «որ Նաիրյան գեղեցկուհիներ էր մատակարարում գաղտնի բաժանմունքի վարիչ Անգելեևին, եթե ոչ այսօրվա «Շրջանային Կոմիսար» Սերգե Կասպարիչը, երեկվա քաղաքային բժիշկը... \nԻսկ ո՞վ էր,— ասվում էր նամակում,-Որ Տեղական Կոմիտեի կնիքով և «Տեղական Կոմիտե» ստորագրությամբ ահաբեկող նամակ ուղարկեց երկու տարի առաջ մեր քաղաքում հսկայական պրակտիկա ձեռք բերած բժիշկ Կարչևսկուն, որպեսզի վերջինս իսկույն ևեթ թողնի մեր քաղաքը և հեռանա սատանաների գիրկը — ո՞վ էր այդ անողը, եթե ոչ նույն ինքը, ձեր (այսինքն Մազութի Համոյի, անզուգական բարեկամ, ներկայումս «Շրջանային Կոմիսար», Սերգե Կասպարիչը, նախկին քաղաքային բժիշկը... \nԵվ ո՞վ էր, որ — ասվում էր ապա այդ զարմանալի նամակում, — իր տան արտաքնոցի տախտակները թակարդի նման հարմարեցնելով՝ օրը ցերեկով իր տան արտաքնոցում խեղդեց իր հարազատ, խելագարված կնոջը, որպեսզի ազատվի նրանից, իբր մի ավելորդ բալաստից. — ո՞վ էր, ո՞վ էր այդ ամենի դիվային հեղինակը, եթե ոչ — էլի ինքը, նույն ինքը, բժիշկ Սերգե Կասպարիչը, մեր Տեղական Կոմիտեի անդամը, ներկայումս «շըրջանի կոմիսար» բժիշկ Սերգե Կասպարիչը... \nԻսկ դո՞ւք, — դիմելով իրան Համո Համբարձումովիչին՝ ասում էր ապա գավառապետը, այսինքն՝ միֆական այդ նամակը, — դուք չէի՞ք միթե, հարգելի Ամո Ամբարձումովիչ, որ իմ ստորադաս պաշտոնյա, շրջանի նաչալնիկ Շմերլինգի միջոցով ձեր «Լույսի» պահեստներից աբոզներով նավթ էիք ուղարկում մեր և մանավանդ ձեր դարավոր ոսոխին, անօրեններին, և ոսկիներ դիզում մեր ու ձեր եղբայրների թափած ծով արյան գնով... \nԴո՛ւք էիք, հարգելի Ամո Ամբարձումովիչ, դո՜ւք, — է իզուր եք դուք այսօր բանտ քշում ինձ, ծերուկիս, մոռանալով այն աղուհացը, որ տարիներ շարունակ վայելել եք իմ լիառատ սեղանից...»: \nԱյսպիսի ահա ասված ամբաստանություններ կային իրա` Համո Համբարձումովիչի և բժիշկ Սերգե Կասպարիչի հասցեին այդ միֆական նամակում, և մենք չենք կասկածում, որ այդ միֆական նամակը հետևանք չէր օր. Սաթոյի փչացած ուղեղի: \nԱյո՛, ես չեմ էլ կասկածում՛, որ այդ միֆական նամակը կարող էր այլ աղբյուր ունենալ, քան օր. Սաթոյի փչացած ուղեղը, որ ի բնե փչացած լինելուց, բացի՝ տարիներ շարունակ կրել էր իր վրա մի ավելի ևս փչացած, ավելի քան շնական ուղեղի — պ. Մարուքեի ուղեղի — ազդեցությունը:\n\nԻնչևէ, ընթերցո՛ղ... \nՄութ ու խորհրդավոր պատմություններ էին դրանք, որ մինչև վերջ էլ ինձ, հեղինակիս համար այնպես էլ մութ մնացին ու մնացին խորհրդավոր: \nՀիմա էլ, երբ այստեղ նկարագրած դեպքերից անցել, են արդեն բավականին տարիներ, երբ բավականին ջուր է հոսել ինչպես ասում են, պատմության ջրաղացի անիվին, և մեր, նկարագրած դեպքերից ու անձնավորություններից շատ շատերն արդեն պատմության, այսինքն անգոյության գիրկն են անցել– Հիմա անգամ, ընթերցող, երբ ես մտքով շուռ եմ գալիս, դառնում եմ ետ և աշխատում եմ վերհիշել ու հասկանալ այն ժամանակ կատարված դեպքերն ու պատմությունները — այդ դեպքերն ու պատմություններն ինձ պատկերանում են, ինչպես պղտոր մի հոսանք, մութը մի գետ, որ անցնում է հորդած և խեղդուկ իր դեմն առնել ցանկացող ամեն մի խթան ու արգելք: \nՀիշում եմ՝ մի անգամ, երբ ես դեռ երեխա էի, հորդել էր մեր այդ նկարագրած քաղաքի գետը, գիշեր էր, երբ ես ու եղբայրս, տնից փախչելով, գնացինք հորդած գետին նայելու: \nՄութն էր. կարծես մազութ էին քսել երկնքին, ու հոսել էր մազութը երկնքից և ծածկել քաղաքը, փողոցները, շենքերն ու մարդկանց: \nՄենք ապրում էինք Վարդանի կամուրջի մոտերքը, Բերդի տակ, և տնից իջնելիս մենք կարծում էինք, որ կհասնենք գետափնյա փողոցը և այնտեղից կնայենք հորդած ջրին: \nԲայց մենք չարաչար սխալվեցինք: \nՄեր տնից դեպի Հիշյալ փողոցն էր իջնում ծուռումուռ մի արահետ, դեռ նոր էինք շուռ եկել այդ քարքարոտ արահետի վերջին ոլորտը, որից հետո արահետն ուղիղ դեպի գետափնյա փողոցն էր իջնում, երբ մեր աչքերի առաջ փռված խավարի մազութը բաժանվեց երկու մասի, վերը մուգ, իսկ ներքևը բաց գույնի մազութ էր, որ հազիվ էր տարբերվում վերի մազութից: \nՎարի համեմատաբար բաց գույնի մազութը — հորդած գետն էր, ջուրը, որ լցրել էր գետափնյա փողոցն ու ծանր շնթռկել լայն ու ահավոր, ինչպես մի առասպելական վիշապ: \nՄի ծանր, ճնշող, դեպի իր գիրկը քաշող խոնավություն էր շնչում հորդած գետը, ու ես կպչում էի եղբորս, որ ինձ իր գիրկը չքաշի, չխեղդի, կուլ չտա առասպելական այդ վիշապը: \nԴեմը, բաց գույնի մազութի խոնավ գրկից ելնելով՝ իր համեմատական մուգությամբ հետզհետե լուծվելով վերի մութ մազութին՝ տեսիլանման երերում էր ահռելի մի սևություն, հսկա մի քարակույտ, Վարդանի կամուրջն էր այդ, որ սևին էր տալիս մազութանման մշուշում: \nՄեր մոտ կանգնած մարդիկ վիճում էին, թե կդիմանա՞ արդյոք Վարդանի կամուրջը հեղեղած ջրի ահռելի հոսանքին, թե ոչ. կային, որ կարծում էին կդիմանա, ու կային, որ կարծում էին, թե ոչ: \nԱյդ միջոցին էր ահա, որ գետի վերի կողմից, ծանր ողողած հեղեղատի միջից, լըսվեց զարհուրելի, սիրտ կեղեքող, անպատմելի մի ճիչ, ու ճիշտ նույն վայրկյանին սրընթաց հեղեղատի վրա երևաց փոքրիկ–փոքրի՜կ, վախկոտի պուշ աչքի նման ահաբեկված թարթող, սրընթաց մի կրակ: \nԵս ավելի պինդ սեղմվեցի եղբորս, գըրկեցի նրա ոտքը, շուրջս հավաքված մարդիկ բարձրացրին մի ահախառն աղմուկ, շարժվեցին տեղերում ու, չգիտեմ ինչու, հայհոյեցին իրար, այդ ժամանակ մի վերջին անգամ ևս խոնավ հեղեղատի ծանրանիստ մազութի միջից լսվեց զարհուրելի սրտակեղեք ճիչը, վախկոտի աչքի պես ահաբեկված թարթող պուշ կրակը սրընթաց սուրաց դեպի Վարդանի կամուրջի սևասև ուրվականը — և ամեն ինչ կորավ, լռեց, սուզվեց մազութանման հեղեղատում: \nՊարզվեց, որ քաղաքի գետափնյա փողոցներից պոկված մի նավակ էր դա, որ հոսանքի մեջ ընկնելով՝ քշվել էր դեպի Վարդանի կամուրջը: \nԵղբորս կողքին կպած դողալով տուն եկա ես, պառկեցի մորս կողքին — և ամբողջ գիշերը մինչև լույս իմ մանկական ուղեղի միջից ծանրանիստ ընթանում էր հորդած գետը, ուղեղիս ահաբեկված մազութում կախված՝ օրորվում էր Վարդանի կամուրջի սևասև ուրվականը, ու այդ սևասև ուրվականին դիպչելով սրտակեղեք մի ճիչ էր արձակում վախկոտի աչքի պես ահաբեկված թարթող, պուշ կրակը: \nԱռավոտյան արթնանալիս իմ առաջին գործն այն եղավ, որ ես շնչակտուր վազեցի դեպի գետը և — օ՜, զարմանք և ուրախություն, տեսա, որ գետափնյա փողոցից արդեն քաշվել էր առասպելական վիշապը, գետն իր ափերն էր մտել և հոսում էր հանդարտ, իսկ Վարդանի կամուրջը գետի մեջտեղն արքայաբար նստած չորացնում էր իր թրջած կողերը ելնող արևի պայծառ ճառագայթների ներքո... \nՄանկական միամտությամբ նայեցի Վարդանի կամուրջի կողերին դիպչող մթափրփուր ջրին, կարծելով, որ այնտեղ կգտնեմ որևէ հետք գիշերվա սրընթաց սահող նավակից և անգամ, — օ՛, մանկական անմեղություն, — վախկոտի պուշ աչքի նման ահաբեկված թարթող այն կրակից. .» Բայց ո՛չ մի հետք, իհարկե, չկար, և չէր էլ կարող լինել այդ բոլորից: \nՎարդանի կամուրջն էր միայն, որ արքայաբար կուրծքը դեմ էր տվել մթափրփուր ջրերին... \nՄանկությանս օրերին կատարված այս ինքնին աննշան դեպքից անցել են համարյա քսանից ավելի երկար ու ձիգ տարիներ, բայց ես հիշեցի հանկարծ ինքնին աննշան այդ դեպքը Նաիրյան մեր նկարագրած քաղաքի վերոհիշյալ դեպքերն ու պատմությունները մտաբերելիս: \nԻսկ պատահական բա՞ն է արդյոք, երբ մարդ այս կամ այն դեպքի կամ պատմության առիթով հիշում է մի ուրիշ, այլ դեպք կամ պատմություն: \n— Իհարկե, պատահական բան չէ, ընթերցող — և խորը, խորը, խորագույն իմաստ կա նման, գիտական տերմինով ասած գաղափարների ասոցիացիայում, և ներկա դեպքում այդ խորագուն իմաստն ինձ համար պարզ է ավելի, քան արևի լույսը: \nԵվ իրոք, իր ափերից ելած, հորդած գետ չէ՞ր միթե այն օրերում Նաիրյան այդ քաղաքի կյանքը, մի կյանք, որի վրա, ինչպես հայտնի է քեզ, ընթերցո՛ղ, վաղուց հետե կախված էր մազութանման մշուշը, որը վաղուց հետե ծածկել էր, ինչպես հայտնի է քեզ, Նաիրյան այդ քաղաքն ու բնակիչներին, շենքերն ու մարդկանց: \nՀեղեղել էր կյանքը, ելել էր այդ օրերին իր սովորական ափերից և, թերևս, իզուր էր Կարո Դարայանը փորձել լույսի նշույլ մտցնել, վերոհիշյալ դժբախտ նավաստիի նման թարթել իր տարտամ կրակը, մազութանման մուժում: \n— 0, պիտի իմանար, պիտի հասկանար այդ Կարո Դարայանը, որ զարնվելու է իր նավակը «Վարդանի կամուրջի» Արքայանիստ քարակույտին, որ վաղուց սովոր էր արդեն իր քարակերտ կուրծքը դեմ անել ամեն հոսանքի ու հեղեղատի: \nԵվ ճիշտ որ. վերը նկարագրած դեպքից հետո ես հեռացա Նաիրյան այդ քաղաքից և վերադարձա մի տարի անց, ու ի՞նչ . նույնն էր տպավորությունս, ճիշտ նույն տպավորությունը, որ ես ստացել էի մանկությանս օրերին՝ հորդած գետը տեսնելու գնալու հաջորդ առավոտը, ճիշտ այն ժամանակվա նման ես տեսա, որ համարյա թե իր սովորական ափերն է մտել Նաիրյան այդ քաղաքի առօրյա կյանքի այն ժամանակ այնպես մթափրփուր հորդած, հեղեղած գետը — և նույն ակնածանքով ու ահավոր հիացմունքով ես տեսա մեր ամենա–հարգելի Մազութի Համոյին, որ, ինչպես գետի հորդելուց հետո Վարդանի կամուրջը, արքայակերպ կեցել էր կյանքի արդեն բավականին հանդարտած, համարյա իր ափերը մտած հոսանքի մեջտեղը և այլևս իզուր էին նրա, այսինքն՝ Մազութի Համոյի, հասարակական դիրքի քարակերտ պատերին դիպչել փորձում արդեն իջած գետի մի քանի մանրիկ, մթափրփուր ալիքները... \nԲարեբախտաբար այլևս երեխա չէի ես այդ ժամանակ, որպեսզի այդ լղրճուկ (ընկ. Վառոդյանի խոսքով ասած) ալիքների փրփուրում փնտրեի ինչ-որ նավաբեկման հետքեր: \nՕր. Սաթոն էր միայն, որ դեռ շարունակում էր տարածել քաղաքում իր անսպառ ստերն ու պրովոկացիաները , — բայց էլ ո՞վ էր օր. Սաթոյին, այդ «ծամը կտրած լրփին», կարևորություն տվողը: \nՄազութի Համոն կար ու կանգնած էր էլի, ինչպես Վարդանի կամուրջը, անսաստ ու քարակերտ: \nԿանգնած էր Նաիրյան այդ քաղաքի ու իսկական, այո՛, համարյա թե մարմնացած Նաիրիի, այսպես կոչված, «գրավված վայրերի» կենտրոնում, որպես «Ընկերության» լիազոր ներկայացուցիչ, Տեղական Կոմիտեի և Քաղաքային Խորհրդի նախագահ, Զինվորական Գերագույն Ատյանի անդամ — և այլն, և այլն, և այլն, — և նրա, Մազութի Համոյի ուղեղում էլի Նաիրյանն էր ու հավիտենականը՝ արդեն մարմնավորվել սկսող երկիր Նաիրին...\nՇատ ջրեր էին հոսել Նաիրյան այդ քաղաքի և ընդհանրապես Նաիրիի ու աշխարհի վրայով այդ մի տարվա ընթացքում, երբ ես բացակայում էի քաղաքից ու Նաիրիից, և ամենանշանավորն ու կարևորն այն էր, որ այդ ջրերի հետ մեկտեղ հոսել էին նաև բանակները Նաիրիից ու այդ քաղաքից, և Նաիրին ու քաղաքը մնացել էին Մազութի Համոյին ու նաիրցիներին, երազյալը, կարծես, երկրային էր դարձել. Մազութի Համոյի ուղեղից սահելով՝ մարմնավորվել էր կարծես երկիրը Նաիրի: \nՀավաքել էր «Ընկերությանը» և գրավված վայրերն էր ուղարկել բազում ու անհամար Նաիրյան ռազմիկներ, դարերի մուժից, մշուշից ելնելով՝ հառնել էր, վերջապես, Նաիրյան կարծր ոգին, գրավել էր շեներ ու քաղաքներ, բռնել էր բերդը: \nԱնթիվ տարիներից, դարերից հետո վերստին Նաիրյան դարձած Առաքելոց եկեղեցում Նաիրյան հնամյա բարբառով աստվածահաճո պատարագ էր անում արդեն տեր Հուսիկ քահանան — Խաչագողը, ու բերդի ամենաբարձր աշտարակի վրա եռագույն դրոշ պարզած՝ բերդի հրամանատարն էր արդեն ընկ. Վառոդյանը: \nՔաղաքի ու շրջանի, արդեն ամբողջովին Նաիրյան դարձած, դպրոցների վարիչ էր Արամ Անտոնիչը, դպրոցի (այսինքն ռեալականի) տեսուչը, իսկ Գեներալ Ալոշը, Հաջի Օնիկ էֆենդի Մանուկոֆը, կոշկակար Սիմոնը — Կլուբի մեյմունը, մանրավաճառ Կոլոպոտյանը և շատ ու շատ ուրիշ պատկառելի նաիրցիներ դարձել էին Քաղաքային Խորհրդի անդամներ: \nՄենակ Մեռելի Ենոքն էր իր տեղը մնացել. Քոռ Արութի հետ մեկտեղ նա էլի չայ ու կալբաս էր ծախում վակզալի մեյդանում,— և ոչինչ՝ գոհ էր իր վիճակից: \nՄոռացանք (Օսեփ Նարիմանովին. հաշտարար դատավոր Օսեփ Նարիմանովը միանգամայն լքել էր իր հաշտարար գործունեությունը և բժիշկ Սերգե Կասպարիչի հետ միասին դարձել էր Զինվորական Գերագույն Ատյանի անդամ, այսինքն մենակ ինքը, Օսեփ Նարիմանովն էր՝ անգամ, իսկ բժիշկ Սերգե Կասպարիչը — այդ Գերագույն Ատյանի նախագահն էր, քաղաքի ու շրջանի ամենաազդեցիկ մարդը, այո՝ նույնիսկ ասողներ կային, որ ավելի ագդեցիկ, քան ինքը՝ Մազութի Համոն: \n— Բայց մենք, իհարկե, չենք հավատում նման երեխայամիտ կարծիքներին: \nԱյսպիսով, ինչպես տեսնում եք, ամեն ինչ փոխվել էր և ընդունել միանգամայն Նաիրյան կերպարանք: \nՆաիրի՜ն էր, հին, երազյալ, հավիտենական Նաիրին, որ տարիների մուժից, մշուշից ելած՝ առել էր իրական կերպարանք: \nԵվ ամեն ինչ լավ էր գնում, նույնիսկ կարելի է ասել, որ կատարյալ հանգիստ ու խաղաղություն կտիրեր Նաիրյան այդ քաղաքում և շրջանում, եթե չլինեին մի շարք ստոր, անպատկառ, նաիրադավաճան մարդիկ, որոնք խանգարում էին նորաստեղծ նաիրապետության հանգիստը: \nԵվ ո՞վ գիտե կկատարվեի՞ն արդյոք հետագա դժբախտ ու ահավոր դեպքերը, եթե չլինեին այդ ստոր, անպատկառ, նաիրադավաճան մարդիկ: \nԵրևակայո՞ւմ եք՝ դրանք, այդ ստոր, դավաճան, անպատկառ մարդիկ, դեմ էին «գրավված վայրերի» պաշտպանության, ինչ-որ խաղաղություն էին պահանջում այդ ստոր, դավաճան, ազգուրաց մարդիկ, երբ դեռ չէր գետնահարված ոսոխը, ավելին՝ երբ իր վերջին հորդաները հավաքած՝ թափթփուկ բանակներով պատրաստվում էր «գրավված վայրերը» խուժել, վերստին հրի ու սրի մատնել այնքան դժվարություններով վերջապես ազատագրված երկիրը Նաիրի... \nՀասկանո՞ւմ եք՝ ղուշը, ինչպես ասում էր Հաջի Օնիկ էֆենդին, երկնային թոչունը եկել, իր ոտքով մեր ձեռն էր ընկել, իսկ այդ ստոր պարոնները պահանջում էին, որ մենք մեր ձեռքով վերցնենք ու բաց թողնենք այդ ղուշը — հանուն ինչի՞, կամ, ինչպես նույն Հաջի Օնիկ էֆենդի Մանուկոֆն էր ասում — անունն ի՞նչ դնենք... 0, ոչ մի անուն չէր կարելի դնել այդ նաիրուրաց տխմարությանը, քան այն անունը, որ դրել էր Տեղական Կոմիտեն, ո՛չ «Ընկերությունն» ինքը, և այդ անունն էր, ինչպես քանիցս կրկնել ենք արդեն ի միջի այլոց — «Ագգային դավաճանություն»: \nԵվ ո՞վքեր էին դրանք, և ո՞վ էր դրանց ղեկավարը. — մի քանի լղրճուկ սինլքորներ, ինչպես ասում էր Համո Համբարձումովիչը, կամ հայվարա սանքյուլոտներ, ինչպես կարծում էր անգլիախոս Հաջի Օնիկ էֆենդին և չհասկացողին թարգմանում ու հասկացնում, որ սանքյուլոտներ նշանակում է — անվարտիք շներ, կարծես թե վարտիքավոր շներ էլ են լինում... \nԵվ ո՞վ էր, ո վ էր, ինչպես ասացինք, դրանց ղեկավարը, կամ, ինչպես էլի նույն Հաջին էր ասում — «վերի գլուխը». — արյունարբու մի սկյութ, ռսացած մի մոնղոլ, մի գերմանական լրտես, որ պլոմբած վագոնով հայրենիք վերադարձած՝ չին զորքերու և անվարտիք ավարաներու օգնությամբ ներսերում Խլել էր արդեն իշխանությունն ու հանձնել այն գերմանացիներին՝ այդպիսով գլուխ բերելով իր այն խոստումը, ու՝ տվել էր արյունարբու Վիլհելմ կայսեր... \nԱհա՛ թե ո՞վքեր էին դրանք և ահա թե ո՛վ էր դրանց «ամենավերի գլուխը», այսինքն՝ ամենամեծ ղեկավարը: \nԵվ, երևակայո՞ւմ եք, ընթերցող — այդ ժամանակ արդեն պարզվել էր (գոնե այդպես էր ինձ հավատացնում պ. Աբոմարշը), որ Նաիրյան այդ քաղաքում այդ սանքյուլոտների այսինքն անվարտիք շների ղեկավարն է եղել, — հասկանո՞ւմ եք սույն Հաջու խոսքերով ասած՝ այն «շանսատակ եղած» Կարո Դարայանը, որի սպանողներին զուր տեղն էր իր թանկագին ժամանակն ու անսպառ եռանդն անձնվիրաբար մսխելով այնքան տենդագին որոնում ընկ. Վառոդյանը: \n« — Շունը շան մահով կսատկի» — ասում էր այդ առթիվ Հաջի Օնիկ էֆենդի Մանուկոֆը, և նա, թերևս, իրավունք ուներ, որովհետև, պե՞տք է վերջապես մի կերպ արտահայտություն գտներ այդ պատկառելի նաիրցու անձնուրաց նաիրասիրությունը: \nԱհա թե ով է եղել Կարո Դարայանը, ընթերցող, իսկ մենք դեռ ցավում էինք նրա եղերական մահվան համար և անվերապահ հավատ էինք ընծայում նրա ամեն մի խոսքին: \nԻսկ նրա ընկերնե՞րը. ովքե՞ր էին նրանք\nՆաիրյան այդ քաղաքում առաջինը՝ Կարո Դարայանի խորհրրդավոր սպանությունից հետո քաղաքից անհայտ անհետացած պ. Մարուքեն էր, ընկ. Վառոդյանի հորջորջած այդ պ. Դրաստամատը, և ապա — մեզ քաջ ծանոթ «ծամը կրտրած» չակերտավոր «օրիորդ» օր. Սաթոն և էլի մի քանի նման արարածներ, մի երկու հոգի, որ վակզալի մոտերքը հավաքված՝ գլխահան էին անում վակզալի բաշիբուզուկներին, այսինքն երկաթուղային բանվորներին ու ծառայողներին և ֆրոնտից փախած դեզերտիրներին: \n— Ահա՛, ահա՛, ընթերցող, թե ովքեր էին Նաիրյան այդ քաղաքի և նորաբողբոջ նաիրապետության հանգիստը խանգարողները, դրանք էին, այդ ստոր, նաիրուրաց, նաիրադավաճան մարդիկ, որ մրոտ, կամ, տեր Հուսիկ քահանա — Խաչագողի խոսքով ասած՝ «խլնքոտ» քթներն ամեն տեղ խոթելով ջուր էին պղտորում, որ ձուկ որսան: \nԵվ դա, հասկանո՞ւմ եք (կրկնում ենք, ընթերցող, որ լավ գլխի ընկնես և հարկ եղածի չափ լավ պատկերացնես դրության ամբողջ խայտառակությունը) — և այդ ամենն այն ժամանակ, երբ գրավված վայրերը, այսինքն արդեն իրողություն դարձած Նաիրյան երկիրն անցնելով՝ արդեն անկախ Նաիրի էր հայտարարել Նաիրյան հայտնի հերոս, այժմ հայտնի զորավարը, — այն ժամանակ, երբ ինչպես ասում են՝ քար ու քրտինք կտրած՝ Նաիրյան ռազմիկներ էր ուղարկում գրավված հայրերը, այսինքն երկիր Նաիրին պաշտպանելու համար, Տեղական Կոմիտեն, ոչ՝ տեղական, այսինքն Նաիրյան իշխանությունը, — երբ, մյուս կողմից, արդեն ստույգ լուրեր ուներ ստացած Նաիրյան իշխանությունը, որ, վերջին հորդաները հավաքած, թափթփուկ բանակներով մտադրություն ունի գրավված վայրերը խուժելու Հավիտենական Հիվանդը, — այդ ժամանակ ահա այդ ստոր, դավաճան, նաիրուրաց մարդիկ դեգերտիրություն էին քարոզում Նաիրյան բանակում և խոսում էին հաշտության մասին, ո՞ւմ հետ. — հավիտենական ոսոխի ու Հավիտենական Հիվանդի, որին նաիրցի մի ռազմիկի քացին անգամ բավական էր,— ինչպես ասում էր Մազութի Համոն, որպեսզի նա հավիտենապես փչեր իր շունչը, և նա, իհարկե, կփչեր իր շունչը, եթե չլինեին այդ նաիրուրաց, ստոր, նաիրադավաճան մարդիկ — Ո՛ւշ, շատ ուշ գլխի ընկան (և դեռ հարց է՛ գլխի կընկնեի՞ն արդյոք մյուսները, եթե չլիներ էլի նույն Մազութի Համոն) և ուշ, շա՜տ ուշ հարկ եղած խստագույն միջոցներին դիմեցին հիշյալ լրբերի վերաբերմամբ Նաիրյան իշխանավորները,— բայց թե ի՞նչ կարող էին անել այլևս նրանք, երբ արդեն մեր նկարագրած քաղաքի համարյա պարիսպների տակ էր ոսոխը, երբ, երկու օր անց, ինչպես հետագայում մանրամասն կիմանանք, դեպքերի թավալգլոր արագությամբ ընկավ Նաիրյան այդ քաղաքը, և Հավիտենական ոսոխը ոտք դրեց վառվող քաղաքի մոխիրների վրա...\n\n\n\n\n\nՄենք արդեն անցնում ենք Նաիրյան այդ քաղաքի և սույն այս պոեմանման վեպի վերջին դեպքերի նկարագրությանը, և մի սատ, անողոք, դառնաթախիծ կսկիծ սկսում է ուտել մեր սիրտը, ձեռքս կրկին սկսում է դողալ, և գրությանս տառերը գրվում են ծուռ ու դողդոջ, կարծես օրորում է տողերս աներևույթ մի հողմ... \nՍև, մրուրոտ, արյունալի են այդ դեպքերը, որոնց նկարագրությանն անցնելու ենք հիմա, ընթերցող, և չգիտենք՝ կարողանալո՞ւ է արդյոք մեր տկար գրիչը պատկերել այդ դեպքերն այնքան սրտակեղեք ու ահավոր, որքան սրտակեղեք ու ահավոր էին նրանք իրականում: \nՄենք ավելի քան կասկածում ենք դրան, ընթերցո՛ղ, որովհետև դժվար թե մեր հնամյա արևի ներքո գտնվի մի գրիչ, որ պատկերել կարողանա այդ վերջին դեպքերը, պատկերել այնպես, որ բիզ– բիզ կանգնեն ընթերցողի մազերը, կսկծից ու ցավից խորովվի ընթերցողի սիրտը, և այրող, այրող, այրող արցունքներ թափվեն ընթերցողի աչքերից: \nՄենք չենք հավատում, որ դա կհաջողվի մեզ, ընթերցո՛ղ, և բարկությունից ու ցավից ուզում ենք դեն նետել մեր գրիչը, չգրել, չվերջացնել պոեմանման այս վեպը, որ առանց այդ էլ բավականին երկարեց, — բայց ահա իմ, հեղինակիս, ուղեղի խորհրդավոր գաղտնարանից ելնելով՝ խուժում են հոգևոր հայացքիս առջև սև, մրուրե, արյունալի դեպքեր ու դեմքեր, — և ես կրկին վերցնում եմ գրիչը ընդհատված պատմությունս շարունակելու:\n\nԱյս անգամ ևս պատմությունն սկսվեց նրանից — այսինքն էլի իրանից՝ Համո Համբարձումովիչից-Մազութի Համոյից...Եվ ինչպե՞ս կարող էր իրանից, այսինքն՝ Համո Համբարձումովիչից Մազութի Համոյից չսկսվել, երբ, ինչպես հայտնի է արդեն, ոչ միայն Նաիրյան այդ քաղաքը, այլև ամբողջ Նաիրին նրա շուրջն էր դառնում, և ոչ միայն շուրջը դառնում, այլև, ինչպես գիտենք, հասել էր նրա ուղեղից՝ նրա, Մազութի Համոյի ուղեղից սահելով՝ ուղեղայինը դարձել էր, կամ համարյա թե դարձել էր երկրային. դարձել էր– համարյա փաստ... \nԱյո՛, այս անգամ ևս սկսվեց նրանից, որ քաղաքում հանկարծ լուրեր տարածվեցին, թե Համո Համբարձումովիչ Ասատուրովը — Մազութի Համոն գրավված վայրերն է մեկնում, իբր արտակարգ լիազոր՝ տեղում դիմադրություն կազմակերպելու համար: \nԴրա հետ զուգընթացաբար քաղաքում պտտվել սկսեցին լուրեր, թե շարժվել է արդեն ոսոխը և զալիս է Նաիրյան այդ քաղաքի վրա. գալիս է սելավանման, քար ու քանդ անելով այն ամենը, ինչ որ գտնում է իր ճանապարհին: \nԱյսպիսի՛ ահա լուրեր պտտվել սկսեցին այդ առավոտ քաղաքում, և այս լուրերի հետ մեկտեղ, սրանց զուգընթաց՝ պտտվել սկսեցին քաղաքում — ոչ թե ուրիշ լուրեր, այլ կենդանի մարդիկ, քաղաքում պտտվող այդ ոչ թե լուրերը, այլ կենդանի մարդիկ մտնում էին տները և տներից դուրս էին բերում — ոչ թե իրեր, այլ զենքի ընդունակներին ու քշում կայարան, քշում ֆրոնտ: \nԵվ այս ամենը կատարվում էր ոչ թե այնպես, քամու բերածով, այլ այն պատերին փակցրած սպիտակ, բայց այս անգամ նաիրատառ, և ոչ թե հայտարարությունների, այլ հրամանների հիման վրա, հրամաններ, որոնց ներքևը — օ՜, զարմանալի զարմանք, — դրված էր ոչ թե ընկ. Վառոդյանի, կամ Տեղական Կոմիտեի, կամ զինվորական իշխանության, և կամ, վերջապես, իրա՝ Համո Համբարձումովիչի անունը, այլ — այդ նաիրատառ հրամանների ներքևը գրված էր — երևակայո՞ւմ եք — ոչ թե անուն, ազգանուն, կամ հիմնարկության անուն ասենք, այլ — երեք տառ միայն, երկու Հ. և մի Դ. (Հ. Հ. Դ.) — Եվ այդ երեք տառերի ազդեցությունն ավելի էր ուժեղ ու զարհուրելի, քան հազար-հազար թեկուզև Մազութի Համոների, կամ զանազան իշխանությանց անուններ... \nՄահվան սարսուռ էր փչում այդ երեք տառից — ահա թե ինչ: \nԵրեք այդ զարհուրելի տառերով ստորագրված հայտարարությունը, ներողություն — որասանը — սկսվում էր «Նաիրցինե՛ր» դիմումով, կարճ ու ազդու: \nԱյո՛, կարճ ու ազդու էր այդ դիմումը, ինչպես կարճ ու ազդու էր այդ դիմումի, այսինքն՝ հրամանի, ներքևի ստորագրությունը, — բայց հասկացողի համար մի ամբողջ, այո՛, մի ամբողջ տիեզերք կար այդ մի հատիկ բանում, և այս բանը հասկանում էին ոչ թե ընտրյալները միայն, ոչ թե բացառությունները, այլև ամենքը, բառացի ամենքը, — առանց բացառության: \nԱվելին՝ ոչ միայն հասկանում էին, այլն, մտնում էին մեջը, այդ մի հատիկ բառի մեջ — ամենքը, սա՛ էր ահա զարմանալին: \nԱյո, այդ մի հատիկ բառի մեջ էին մտնում թե Համո Համբարձումովիչը — Մազութի Համոն ինքը, թե ընկ. Վառոդյանը, թե Սերգե Կասպարիչը — Բժիշկը, թե Օսեփ Նարիմանովը, թե Հաջի Մանուկոֆ էֆենդին, թե մանրավաճառ Կոլոպոտյանը, թե Մեռելի Ենոքը ու Քոռ Արութը և անգամ վակզալի բաշիբուզուկներն ու դեզերտիրները, այսպիսի ահա տիեզերական տարողություն ուներ այդ դիմումը, այդ մի հատիկ բառը, որով սկսվում էր հրամանը: \n— «Նաիրցինե՛ր» — ասված էր այդ հրամանում, «Hannipal ad portas…!» Հենց այսպես էլ տպված էր՝ ինգլիզի լեզվով, ինչպես կարծում էին սարսափած քաղաքացիները, և թերևս սա էր պատճառներից մեկը, բացի վերոհիշյալ դիմում–մի հատիկ բառից, որ այդ հրամանը բոլոր նաիրցիների վրա թողեց մի զարհուրելի, համարյա միստիկական տպավորություն: \n« — Թշնամին մոտենում է մեր դարպասներին» — ասվում էր ապա այդ հրամանում, — «և ամեն մի նաիրցի պետք է պարզ հաշիվ տա իրեն, թե ի՞նչ է նշանակում այդ...»: \n— «Նաիրցինե՛ր» — կրկնված էր ապա տիեզերապարփակ դիմումն այդ հրամանում, « — Մեր չքնաղ երկիրը, դարեր շարունակ երազված և այժմ մեր զավակների հավելյալ արյունով վերջապես ձեռք բերված մեր հայրենիքը, մեր դրախտավայր Նաիրին, կանգնած է անասելի վտանգի առաջ. մոտեցել է ոսոխը և կրկին, կրկին սրի ու հրի կոխան է կամենում դարձնել մեր երկիր Նաիրին»... « — Նաիրցինե՛ր» — երրորդ անգամ դիմում էր հրամանը տիեզերքին ու ամենքին. — « — Մի բան է մնում անել այսօր ամեն մի իսկական նաիրցու՝ վերցնել զենք և ճակատ գնալ իր սեփական արյունով պաշտպանելու մեր աննման երկիրը, — ծծկեր երեխայից մինչև իննսուն տարեկան ծերունին պետք է այսօր ռազմաճակատ գնա և իր կուրծքը դեմ անի ոսոխի սվիններին և իր սրբազան արյունով փրկի անկումից ու ավերումից նվիրական հայրենիքը — մեր դրախտանման Նաիրին»: \n— Եվ — «Նաիրցինե՛ր» — չորրորդ ու վերջին անգամ դիմում էր հրամանը տիեզերքին ու ամենքին — «Հասել է վճռական րոպեն և Հ. Հ. Դ. մի կոչ ունի միայն անելու իր սիրեցյալ Նաիրյան ժողովրդին. — Դեպի կռիվ... \nԻ զեն, վերջի՛ն անգամ ի զեն, տառապյալ Նաիրյան ժողովուրդ. Նաիրին վերջին անգամ կանչում է քեզ: \nԵվ թող հեռանան մեր ճանապարհի վրայից վախկոտներն ու թուլամորթները, թող վտարվեն, անարգանքի սյանը գամվեն բոլոր նրանք, ովքեր այս ճակատագրական վայրկյանին իրենց անձնական կաշին ավելի բարձր կդասեն, քան նաիրասիրական վեհ գաղափարը: \nՀ. Հ. Դ. կայանում է նրանով, որ տեղնուտեղը հրացանազարկ են արվելու բոլոր նրանք, ովքեր վարձ կանեն իրենց ողորմելի կաշին փրկելու համար ռազմաճակատ չգնալ, կամ փախչել ռազմաճակատից: \nԱյդ է պահանջում մեզնից այսօր հայրենիքը, այդ է պահանջում այսօր մեր նվիրական Նաիրին: \nՕն, ուրեմըն՝ ի զե՜ն, նաիրցինե՜ր — դեպի ռազմաճակատ...»: \nԱյսպես էր վերջանում հրամանը, և ապա գալիս էին վերոհիշյալ երեք տառերը — Հ. Հ. Դ..: \n— Էլ կարո՞ղ է արդյոք զարմանալի թվալ, որ այդ հայտարարությունը, ներողություն, հրամանը բոլոր քաղաքացիների վրա թողեց մի անասելի, շշմեցնող, զարհուրելի տպավորություն: \nԱյնպիսի մի անասելի իրարանցում ընկավ քաղաքում, որ, ինչպես կասեր Մեռելի Ենոքը՝ «մերը մանուկը մոռցավ». ժաժք եղավ կարծես, կարծես եկավ ահեղ դատաստանի օրը: \nԵվ, եթե ճիշտը կուզեք, հենց այդ օրվանից էլ պետք է հաշվել Երկրի Նաիրի և այդ քաղաքի վախճանի սկիզբը, և դա ոչ թե վերոհիշյալ հրամանի պատճառով, այլ այն, մեզ համար միանգամայն հասկանալի, իսկ այլ քաղաքացիների համար այնպես էլ անհասկանալի մնացած պատճառով, որ Մազութի Համոն, թեկուզ և ժամանակավորապես, թողեց իր հայրենի քաղաքը. իսկ ի՞նչ կարող էր անել այդ քաղաքն առանց Մազութի Համոյի, այսինքն՝ առանց այն առանցքի, որի շուրջը դառնում էր քաղաքը: \nՊարզաբանենք մեր միտքն օրինակով: \nՕրինակ՝ « — Ո՞րն է ֆայտոնի նպատակը» — հարցնում է մի անգամ Քոռ Արութին Մեռելի Ենոքը. բայց Քոռ Արութը չի իմանում, և քանի որ Քոռ Արութը չի իմանում՝ իր տված հարցին պատասխանում է ինքը, Մեռելի Ենոքը. « — Ֆայտոնի նպատակը օսն է»: \n–Այսպես է պատասխանում իր դրած հարցին Մեռելի Ենոքը ու պարզաբանում հետո. — «էնիկ որ չեղնի–ֆայտոնը չի էրթա»: \n— Եվ մենք միանգամայն համամիտ ենք Մեռելի Ենոքին:\n– Այդպես էլ տվյալ դեպքում: \nԵրևակայեցեք, ընթերցո՛ղ, որ, ինչպես Նաիրյան այդ քաղաքը, այնպես էլ ամբողջ Նաիրին, Մեռելի Ենոքի տերմինով ասած մի հսկա «ֆայտոն» է, իսկ Համո Համբարձումովիչը — Մազութի Համոն՝ նրա «օսը», ի՞նչ կարող է անել «ֆայտոնը», այսինքն Նաիրյան այդ քաղաքը, կամ ամբողջ Նաիրին, առանց «օսի» — այսինքն Համո Համբարձումովիչի — Մազութի Համոյի: \nՀարցնում ենք՝ ի՞նչ կարող է անել: \nՊատասխանը մեկն է. — ոչինչ ու ոչինչ: \n— Կքանդվի, տեղում կմնա կփտի ու կթափվեն մասերը, ինչպես քայքայվող դիակի մասեր: \nԵվ այս հանգամանքն ավելի պարզ ու հասկանալի կլինի, եթե հիշենք, որ Մազութի Համոն ոչ միայն «օսն» էր Նաիրյան այդ քաղաքի, այլև հոգին: \nԴե երևակայեցեք հիմա մարմնի դրությունը առանց հոգու, ի՞նչ կլինի մարմինը, եթե հեռանա հոգին: \n— Սրա էլ պատասխանը մեկն է. — կքայքայվի, կտարրալուծվի, մարմին կազմող քիմիական տարրերն ամենքը մի կողմ կփախչեն ու կմնա ի՞նչ, ոչինչ. կմնա-մահ, մոռացության մշուշ — բաց տարածություն: \nԵվ նույնը, ճիշտ նույնը կատարվեց Նաիրյան այդ քաղաքի, ապա և ամբողջ Նաիրիի հետ, հենց որ Մազութի Համոն թողեց այդ քաղաքը և գրավված վայրերը գնաց՝ տեղում դիմադրություն կազմակերպելու...\nՄե՛ծ, ՛մե՜ծ, անասելի սխալ էր Մազութի Համոյի բացակայելը քաղաքից, հետո, երբ նա վերադարձավ գրավված վայրերից — արդեն ուշ էր, քայքայվել էր արդեն քաղաքի մարմինը և ոչ մի հոգի չէր կարող այլևս կենարար շունչ փչել ու վերստին գոյություն պարգևել այդ քայքայված մարմնին: \nԱվելին՝ հետո, երբ Մազութի Համոն վերադարձավ արդեն գրավված վայրերից ոչ միայն ի վիճակի չեղավ կենարար շունչ փչել քայքայվող քաղաքի սառած երակները, այլև շուտով ստիպված եղավ փչել իր սեփական շունչը, փչել — հավիտյան ու անդարձ, փչել — ընդմիշտ... \nԵվ նրա հետ միասին իրա շունչը փչեց երազյալն ու հավիտենականը երազյալ ու հավիտենական, իրա, Մազութի Համոյի հանճա՛ր եռագույն ուղեղից դեպի երկրայինն ու գոյացյալը ձգտող, համարյա գոյացած Նաիրին... \nՀամոզված, այո՛ խորին համոզմունքով մենք կարող ենք ասել, որ գուցե իսկի էլ տեղի չունենային թավալգլոր արագությամբ Մազութի Համոյի գնալուց հետո Նաիրյան այդ քաղաքում կատարված դեպքերն ու իրողությունները, եթե Մազութի Համոն չհեռանար քաղաքից. — երկրորդ, բայց առաջինից ավելի կարևորագույն սխալն էր այս, որ Մազութի Համոն ինքը, մասամբ և ամբողջ «Ընկերությունը» կատարեցին այդ ժամանակ. — առաջին սխալը, ինչպես մասամբ արդեն գիտենք, այն ստոր, նաիրուրաց, նաիրադավաճան մարդկանց հանդեպ խստագույն միջոցների չդիմելն էր ժամանակին. իսկ երկրորդ, և, ինչպես ասեցինք, ամենակարևորագույն սխալը — Մազութի Համոյի քաղաքից հեռանալը: \nԱյո՛, Մազութի Համոն չպետք է հեռանար քաղաքից, բայց նա, ինչպես տեսնում եք, հեռացավ, և անսպասելի, եղերական, ահասարսուռ դեպքերն ու իրողությունները, Նաիրյան այդ քաղաքի վերջին դեպքերն ու իրողությունները, իրար հաջորդեցին, ինչպես ասացինք՝ թավալգլոր արագությամբ...\nՄազութի Համոյի քաղաքից հեռանալու օրը, ինչպես արդեն գիտենք, քաղաքում լույս տեսավ վերոհիշյալ զարհուրելի, համարյա միստիկական տպավորություն թողնող, հայտարարությունը, այսինքն հրամանը: \nԵվ դրա հետ մեկտեղ, ինչպես գիտենք, քաղաքում պտտվել սկսեցին — ոչ թե լուրեր, այլ կենդանի մարդիկ, որոնք մտնում էին տները և հանում տներից — ո՛չ թե իրեր, այլ զենքի ընդունակներին: \nԲացի այս ընկեր Վառոդյանը կայարանում կանգնեցրել էր մարդիկ, արտակարգ փափախավորներ, որոնք խստիվ արգելում էին հեռանալ քաղաքից: \nՍխալվեցինք, սկզբներում դեռևս թույլատրվում էր քաղաքից հեռանալ, բայց — միմիայն կանանց ու երեխաներին, և ահա սկսվեց նրանից, որ քաղաքից հեռանալ սկսեցին կանայք ու երեխաները: \nԵվ զարմանալին այն է, որ մի շարք այլափոխություններ տեղի ունեցան Նաիրյան այդ քաղաքում այդ օրերին. քաղաքում խոսում էին, որ, վերին հրաշքով, կնոջ կերպարանք են ստացել մի շարք պատկառելի նաիրցիներ, ինչպես, օրինակ՝ պ. Աբոմարշը, կոշկակար Սիմոնը–Կլուբի մեյմունը, մանրավաճառ Կոլոպոտյանի երիտասարդ տղան և ուրիշ շատ շատերը. — բայց հավատացնում եմ, ընթերցող, որ այստեղ ոչ մի հրաշք չկար, պարզապես բռնել էին դրանց կայարանում կանգնած արտակարգ փափախավորները — կանացի շորերով, ահա՛ և ամբողջը: \nԻ՞նչ հրաշքով, չգիտենք, բայց այդ պատկառելի նաիրցիներն ազատվեցին գնդակահարությունից, ավելին՝ շուտով իմացվեց, որ նրանք բոլորն էլ անհոգ թռչունների նման թափառում են, թեպետև Նաիրիից դուրս գտնվող, բաց համարյա Նաիրյան, չքնաղագույն մի քաղաքի լազուր երկնքի ներքո և նույնիսկ զարմանում են, որ մնացած նաիրցիները չեն հետևում իրենց գեղեցիկ օրինակին... «Չե՜ն հետևում...»: \n— Բայց ո՞նց հետևեին, երբ քաղաքի պատերից, օր օրի հետևից, շշմած քաղաքացիների գլխներին էին թափվում մեկը մեկից զարհուրելի, մեկը մեկից անողոք ու սարսափ տարածող հրամաններ, այնպես որ ի վերջո քաղաքի խեղճ բնակիչները զարհուրում էին քթները բարձրացնել և չէին էլ բարձրացնում, որպեսզի իրենց այդ պատկառելի, Նաիրյան քթներով չդիպչեն որևէ զարհուր եռագույն հրամանի: \nԻնչպե՞ս, ինչպե՞ս կարող էին հետևել պ. Աբոմարշի և ընկերների օրինակին սարսափած նաիրցիները, երբ շուտով, ընկ. Վառոդյանի մի նոր խստագույն հրամանով, արգելվեց քաղաքից հեռանալ անգամ կանանց ու երեխաներին, որպեսզի, ինչպես ասված էր ընկ. Վառոդյանի հրամանում, — «խուճապ չառաջանա»: \n«Թշնամին պարտված է» — ասվում էր ապա այդ հրամանում, — «և բոլորը կարող են հանգիստ տեղները նստեն»: \n— Դե եկեք ու ընկ. Վառոդյանի այսպիսի հրամաններից հետո հետևեք պ. Աբոմարշի և ընկերների գեղեցիկ օրինակին... \nԲայց բանն այն է, որ չնայած ընկ. Վառոդյանի ու մյուսների խստագույն հրամաններին, չնայած կայարանում կանգնած արտակարգ փափախավորներին, որոնց ձեռքին էր իրապես գտնվում այդ ճակատագրական օրերին քաղաքի բանալին, — չնայած այդ ամենին քաղաքի բնակչությունն օր օրի ետևից նոսրանում էր ու նոսրանում, և նոսրանում էին ամենից առաջ քաղաքի վարի, այսինքն կենտրոնական թաղերի: \nՈ՞նց, ինչպես, ի՞նչ հրաշքով, չգիտենք, բայց վաղուց արդեն առանց Նունուֆար հանըմի ու իր, արդեն 18-ը տարեկան դարձած, «պզտիկի» էր իր ամենօրյա չորբան խմում Հաջի Օնիկ էֆենդի Մանուկոֆը, և վաղուց արդեն նույն այդ դառը մենակությանն էր ենթարկված Արամ Անտոնիչը, դպրոցի տեսուչը (այժմ քաղաքի ու շրջանի բոլոր Նաիրյան դպրոցների վարիչը): \nԵվ նույն այդ դառնադառը մենակության վիճակին էին վաղուց արդեն ենթակա թե Օսեփ Նարիմանովը, թե Գեներալ Ալոշը, թե տեր Հուսիկ քահանա — Խաչագողը, — բոլո՛րը, բոլո՛րը, բոլոր պատկառելի նաիրցիները՝ Ալեքսանդրյանի ու Լորիս-Մելիքյանի բնակիչները: \nԱսենք բացառություններ էլ, իհարկե, կային, ու այդ տխուր բացառությունների մեջ էին Տելեֆոն Սեթոն, Մեռելի Ենոքը, Քոռ Արութը, հայտնի ճաշարանատեր Բոչկա Նիկոլայը և շատ ու շատ նման, թեկուզև Ալեքսանդրյանի ու Լորիս-Մելիքյանի վրա խանութ ունեցողները, բայց էապես հասարակ, մանր-մունր մարդիկ: \nՍրանք բոլորն էլ իրենց ընտանեկան հարկի ներքո դեռևս վայելում էին ընտանեկան կյանքի բոլոր քաղցրությունները: \nԻսկ ինչ վերաբերում է վերի թաղերի, այսինքն Բերդի և Առաքելոց եկեղեցու թաղերի բնակիչներին դրանք բոլորն էլ տեղները նստած էին մնացել, և ընկ. Վառոդյանի հրամաններին հետևելով՝ նստած էլ մնում էին, որպեսզի խուճապ չառաջացնեն: \nԲայց շա՞տ բան էր կախված այդ վերի թաղերի բնակիչներից, այդ «բռի անասուններից», ինչպես անվանում էր նրանց վարսավիր Վասիլը, որը, ի դեպս, վաղուց արդեն փակել էր իր հռչակավոր վարսավիրանոցը և ռազմաճակատ էր գնացել, ուր, ընկ. Վառոդյանի կողմից նշանակված լինելով՝ մթերքներ էր հայթայթում Նաիրյան բանակին: \nԹե ինչո՞վ բացատրել վարսավիր Վասիլի այս տարօրինակ քայլը — չգիտենք, սակայն այդ բանն ավելի քան լավ գիտեր Հաջի Մանուկոֆ էֆենդին, որ նույնպես «հայթհայթող» էր, բայց ոչ թե «փինթի», ինչպես վարսավիր Վասիլը, այլ — խոշոր, անգամ ամենախոշոր, խոշորագույն «հայթհայթող»: \nԱյո՛, նոսրացել էր քաղաքի բնակչությունը, սակայն այս նոսրացումն հարկավոր է հասկանալ ոչ թե քանակի, այլ որակի իմաստով, քաղաքից հեռացել էին արդեն ամենապատկառելի քաղաքացիների ընտանիքները, բայց դրանց տեղը շրջանի գյուղերից քաղաք էին թափվել հազարավոր նոր ընտանիքներ, որոնք լցրել էին փողոցները սայլերով, եզներով, կովերով, երեխաներով և տնային այլ անասուններով, բացի տղամարդկանցից, որոնց վաղուց արդեն ռազմաճակատ էին ուղարկել ընկ. Վառոդյանի արտակարգ փափախավորները: \nՔաղաքի որակն էր փոխվել ամբողջովին — ահա՛ թե ինչ ու փոխվել էր քաղաքի տեսքը: \nԵվ այս հանգամանքը մեծ մտահոգություն էր պատճառում ընկ. Վառոդյանին. բայց, չնայած նրա մի շարք ավելի քան խստագույն հրամաններին — այնպես էլ չհաջողվեց շրջանից փախած այդ «վախկոտ ոչխարներին» իրենց տեղերն ուղարկել. նրանք չգնացին, չնայած անգամ նրան, որ ընկ. Վառոդյանի արտակարգ փափախավորները քանիցս փորձեցին մըտրակային լեզվի փոխել ընկ. Վառոդյանի հրամանների Նաիրյան քաղցր լեզուն: \nՉօգնեց, ոչինչ չօգնեց, դրանք մնացին քաղաքում, անբան անասունների նման թափված մնացին Նաիրյան չքնաղ այդ քաղաքի ոչ այնքան էլ չքնաղ փողոցներում ու լցրին այդ ոչ այնքան էլ չքնաղ փողոցներն իրենց ահռելի գարշահոտությամբ: \n— Երևակայում եք հենց այդտեղ, Նաիրյան չքնաղ այդ քաղաքի ոչ այնքան էլ չքնաղ փողոցներում էլ նրանք ուտում էին ու քնում և կատարում իրենց բոլոր բնական առաքումները: \nԲայց ընկ. Վառոդյանին ջղայնացնողը գերազանցապես այն էր, որ դեզերտիրների կատարյալ բույներ էին դարձել փողոցներում, բակերում ու այգիներում թափված մարդկային այդ գարշահոտ կույտերը, ռազմաճակատից փախչում էին ռազմիկները և պահվում դրանց մեջ, դրանց սայլերի արանքում, վերմակների տակերը և նույնիսկ իրենց կանանց ու մայրերի փեշերում: \nԵվ ընկ. Վառոդյանի արտակարգ փափախավորները, իրենց ամոթխածությունը մի կերպ զսպելով՝ շատ անգամ ստիպված էին լինում դեզերտիրներ որոնել... շրջանից փախած այդ կանանց փեշերում: \nԲայց այս բոլորը դեռ էլի ոչինչ, մի կերպ կարող էր հարթվել, սակայն քաղաքի մեծագույն դժբախտությունն այն եղավ, որ մի գեղեցիկ օր էլ ընկ. Վառոդյանը և Սերգե Կասպարիչը նկատեցին, որ քաղաքում փակվել են համարյա բոլոր խանութները: \nԸնկ. Վառոդյանը և Սերգե Կասպարիչը, որ Մազութի Համոյի գնալուց հետո նրա տեղակալն էր Տեղական Կոմիտեում և Քաղաքային Խորհրդում, շուտափույթ կերպով մի հրաման արձակեցին, որ խանութները բացվեն, բայց, ավաղ, խանութները չբացվեցին, իսկ ժողովուրդը մթերք էր ուզում — չայ, սապոն, նավթ, լուցկի և էլի հազար ու մի նման զահրումար: \nՏեսնելով, որ անելանելի է դրությունը, Քաղաքային Խորհրդում մի ինչ-որ վերի թաղեցի հարց բարձրացրեց, որպեսզի խանութներից մի քանիսը ջարդեն, և Քաղաքային Խորհուրդը իբր վաճառել սկսի այդ. խանութների ապրանքները: \nԻնչպես և կարելի էր սպասել, առաջարկն ընդունվեց միաձայն: \nԲայց ցավալին այն է, որ երբ ջարդեցին խանութները — դուրս եկավ, այսինքն ոչինչ էլ դուրս չեկավ խանութներից — խանութները դատարկ էին, ինչպես Քոռ Արութի ձախ աչքը... \nՀարց` ուր էին այդ խանութների ապրանքները: \nՊատասխան չկային — և ուրիշ ոչինչ: \nԵվ այն էլ ոչ միայն ապրանքները չկային, այլև իրենք — ապրանքների տերերը, զարմանալի հրաշքով վերացել էին նրանք Նաիրյան այդ քաղաքից, չնայած կայարանում կանգնած արտակարգ փափախավորներին: \nԳուցե ռազմաճակա՞տ էին գնացել նրանք, կարող է հարցնել ընթերցողը, բայց մենք ստույգ տեղեկություններ ունենք, որ նրանք այնտեղ չէին: \nԵվ սա էլ, այս ամենն էլ դեռ հեչ, եթե չլիներ քաղաքը և ռազմաճակատը քայքայող ամենամեծ չարիքը, որի մասին քանիցս թեթևակի հիշատակեցինք, — դեզերտիրությանը: \nԱմեն առավոտ տներից ու փողոցներում թափված մարդակույտերից, սայլերի արանքից և նույնիսկ կանանց փեշերի տակից հազարներով հանում էին ու ռազմաճակատ ուղարկում դեզերտիրների հարյուրավոր խմբեր, — բայց գիշերը, մութն ընկնելուն պես, նրանք կրկին փախչում ու քաղաք էին վերադառնում բազմաթիվ խմբերով, և հաջորդ առավոտ ընկ. Վառոդյանի արտակարգ փափախավորների կողմից էլի ճակատ քշվում, որ մութն ընկնելուն պես նորից վերադառնան քաղաք: \nՉարիք էր, անասելի չարիք, Նաիրյան խայտառակություն: \nԻնչ միջոցներ ասես, որ ձեռք չէին առնում անասելի այդ չարիքի առաջն առնելու համար Զինվորական Գերագույն Ատյանի նախագահ բժիշկ Սերգե Կասպարիչը և Բերդի հրամանատար ընկ. Վառոդյանը. սրանց հրամանով՝ ծեծի, հրապարակային ամբաստանության, թքի ու մրի էին ենթարկվում այդ նաիրադավաճան լրբերը, բայց չէր օգնում ոչինչ, դրությունը նույնն էր մնում, նորից փախչում էին ռազմաճակատից, ինչպես սարսափած ոչխարներ, և ընկ, Վառոդյանի արտակարգ փափախավորների կողմից նորից ճակատ էին քշվում թքելով ու մրելով: \nՊարզ է, որ այսպես չէր կարող շարունակվել, հարկավոր էր գերագույն միջոցի դիմել, բայց այդ գերագույն միջոցին դիմելուց առաջ հարկավոր էր գտնել չարիքի արմատը: \nԵվ չարիքի արմատը գտնվեց, և այդ չարիքի արմատը գտնողը, այսինքն ոչ թե գտնողը, այլ այդ արմատի վրա առաջին անգամ մատ դնողը էլի՛ ինքն էր, նույն ինքը՝ հանճարեղագույն Մազութի Համոն, որ համապատասխան բովանդակությամբ գրություն էր ուղարկել ռազմաճակատից: \nԱյո, նա՛ էր էլի, էլի նույն հանճարեղագույն Մազութի Համոն, որ իր վճռական մատը վերջապես կարողացավ դնել չարիքի իսկական արմատի վրա. ասում ենք կարողացավ «մատը դնել», որովհետև այնքան էլ, վերջ ի վերջո, դժվար բան չէր այդ արմատի գտնելը, որովհետև նա, այդ արմատը, ոչ թե թաղված էր գետնում, ինչպես ամեն մի արմատ, այլ ցցված էր դուրս, ինչպես Նաիրյան մի քիթ, և վաղուց արդեն բոլորն էլ տեսնում էին այդ չարաբաստիկ քիթը, այսինքն արմատը: \nԲայց — մի բան տեսնելը, տարբեր բան՝ տեսածի վրա վճռական կերպով մատ դնելը: \nՏեսնում էին, այդ չարաբաստիկ արմատը բոլորն էին տեսնում, բայց, կրկնում ենք, Մազութի Համոն էր միայն, որ ժամանակին մատնանիշ արավ այդ արմատը և առաջարկեց այն հիմքից պոկել և դեն շպրտել, ինչպես վարակող մի սպի: \n« — Դեգերտիրության արմատը հարկավոր է տեսնել այն նաիրադավաճան սրիկաների մեջ, որոնց առաջնորդն էր մեր քաղաքում անհայտ չարագործների (հարկավոր է ասել բարեգործների, փակագծում ավելացրել էր Մազութի Համոն) ձեռով շանսատակ եղած Կարո Դարայանը» — այսպես էր գրել ռազմաճակատից ուղարկած իր նամակ-հրահանգամ Մազութի Համոն. — » — Դրանք լցվել են հիմա ռազմաճակատը և դեգերտիրաթյուն են քարոզում մեր արի զինվորներին, դրանք խոստանում են զինվորներին հող, խաղաղություն ու հանգստություն և նման լկտի միջոցներով քայքայում են մեր բանակը«– դրել էր Մազութի, Համոն իր այդ հրահան-նամակում: \nԴրանց վերաբերմամբ հարկավոր է ամենախիստ միջոցների դիմել, չքաշվել անգամ գնդակահարությունից» — հրահանգել էր վերջում Մազութի Համոն և հրահանգի վերջին տողերը երեք անգամ ընդգծել. Մազութի Համոյի այդ ընդգծումներն են ահա, որ մենք անվանում ենք «մատ դնել»: \n— Եվ իրոք որ. Մազութի Համոյի այդ հրահանգ-նամակն ստացվելուց հետո բոլորը բաց արին աչքերը ու մնացին, ինչպես վարսավիր Վասիլը կասեր — «էշ կտրած». — այդ ո՞նց էր, որ իրենք չէին հասկանում այդպիսի հասարակ մի բան, հասարակ, նու, ինչպես օրվա լույսը: \nԱյսպես թե այնպես չարիքի արմատը գտնված էր արդեն և ահա ընկ. Վառոդյանի արտակարգ փափախավորներն սկսեցին այդ արմատը պոկելու համար արտակարգ պատրաստություններ տեսնել: \nՀիշում եմ՝ քաղաքի մեյդանում ընկ. Վառոդյանի արտակարգ փափախավորները գեղեցիկ մի օր իրարից մի հեռագրասյան հեռավորությամբ կանգնեցրին երկու հեռագրասյուն և դրանց վրա խփեցին երըորդը: \n— «էդ ի՞նչ կշինեք, եղբա՛յր»–հարցրեց փափախավորներից մեկին այդտեղ կանգնած երեխաներից մեկը, որ խորին հետաքրքրությամբ ու ակնածանքով հետևում էր երրորդ հեռագրասյան վրա նստած արտակարգ փափախավորի արտակարգ շարժումներին: \n— «Քյանդրբազի չվան կըշինենք, որ դեզերտիրները վրեն քյանդրբազ խաղան», — պատասխանեց փափախավորը, և երեխաներն ուրախ հռհռացին, պատկերացնելով երևի, որ բավականին զվարճալի մի բան պետք է լինի այդ զվարճալի դեզերտիրների քյանդրբազությունը: \n«Քյանդրբազի չվանը», ճիշտ է, շինեցին, բայց, ցավոք սրտի, հարկավոր է ասել, որ ոչ արտակարգ փափախավորները և ոչ էլ հիշյալ երեխաներն առիթ ունեցան այդ զվարճալի դեզերտիրների «քյանդրբազությունը» տեսնելու, հեռագրասյուները կանգնեցնելուց երկու օր հետո, դեպքերի թավալգլոր արագությամբ, Նաիրյան այդ քաղաքն ընկավ, և արտակարգ փափախավորների շինած այդ «քյանդրբազի չվանի» վրա — օ, ճակատագրի եղերական հեգնանք,— հարկադրված եղան քյանդրբազություն անել — երևակայո՞ւմ եք-ինքն ընկ. Վառոդ յանը, Սերգե Կասպարիչը– բժիշկը, և Համո Համբարձումովիչ Ասատուրովը — Մազութի Համոն... ճակատագրի տարօրինակ մի խաղ, բախտի եղերական մի հեգնանք էր դա, ընթերցո՛ղ, որ դեպքերի այնքան ողբերգական ու սխրալի բերումով եզրափակելու եկավ Նաիրյան այդ քաղաքի աղետալի պատմությունը...\n«Հեռագրասյունները» կանգնեցնելու օրն էր հենց, որ Մազութի Համոն անսպասելի կերպով վերադարձավ քաղաք: \nԲանն այն է, որ արդեն գրավված էին գրավված վայրերը. ավելին՝ ոսոխը, Հավիտենական Հիվանդը, անսպասելի մի հրաշքով արդեն անցել էր սահմանի այս կողմը և եկել, իր թափթփուկ բանակներն էր դրել քաղաքից 30 վերստ հեռավորության վրա: \nՍարսափ առած նախիրների նման՝ նաիրցի ռազմիկները փախել էին ոսոխից ու լցրել քաղաքը, էլ ոչ «դեզերտիր» էր մնացել, որ քյանդրբազ խաղացնեին, ոչ բան. հո չէ՞ր կարելի մի ամբուր բանակ երեք հեսագրասյան վրա քյանդրբազ խաղացնել: \nԹե ի՛նչ էր ներկայացնում քաղաքն արդեն — դժվար է նկարագրել: \nԵրևակայեցեք, ընթերցո՛ղ, որ մի առավոտ վեր եք կենում ձեր տեղից և ուզում եք շորներդ հագնել, բայց տեսնում եք, որ անհասկանալի մի հրաշքով քանդվել են ձեր շորերի բոլոր կարերը, վերցնում եք ձեր շապիկը — թափվում են շապկի մասերն առանձին առանձին՝ թևը մի կողմ է դնում, օձիքը մի կողմ, մնացածը — ուրիշ մի կողմ, վերցնում եք ձեր վարտիքը — նույնը, դե հիմա սրան ավելացրեք և այն, որ հանկարծ հրդեհ է ընկնում ձեր բնակարանը. — ի՞նչ պիտի անեք, դուրս վազեք, բայց դուրսը կանգնած են կանայք և երեխաներ, տկլոր հո չե՛ք երևա կանանց և երեխաների աչքին. — նե՞րսը մնաք. — Բայց ներսում էլ ձեզ խեղդում է ծուխը, և մի վայրկյան չանցած հրդեհի ալ-կարմիր բոցերն արդեն լիզել կսկսեն ձեր մարմինը... \nԱյսպիսի՛ ահա անելանելի մի դրության մեջ ընկավ Մազութի Համոն գրավված վայրերից վերադառնալիս, քաղաքի, պատկերավոր ասած՝ բոլոր կարերն արդեն քանդվել էին, մասերից ամեն մեկը մի կողմ էր փախել, իսկ քաղաքի շուրջը — Հըրդեհ էր. ծուխը լցվել էր արդեն քաղաքը և մոտենում էին արդեն քաղաքի ծխախեղդ մարմնին ահավոր հրդեհի ալ-կարմիր բոցերը: \nԻ՞նչ էր մնում անելու Մազութի Համոյին, փախչե՞լ, մնա՞լ. — Բայց ինչպե՞ս կարող էր, ասացեք խնդրեմ, փախչել Մազութի Համոն. կարո՞ղ էր արդյոք փախչել մարդու հոգին և իր սեփական, հարազատ մարմինը թողնել հրի բերան... \nԵվ Մազութի Համոն մնաց, ոչ միայն մնաց, այլև իր վրա վերցրեց բովանդակ իշխանությունը, մի վերջին ճիգ ևս, գերմարդկային մի ճիգ գործադրել կամեցավ Մազութի Համոն, որ փրկի դրությունը, բայց դրությունը չփրկվեց ուշ էր, բավականին ուշ էր արդեն, և դրությունը չէր կարող փրկել այլևս ոչ մի, թեկուզև գերմարդկային, ճիգ...\nՈ՞նց, ո՞նց փրկեր դրությունը Մազութի Համոն, երբ, ինչպես ասացինք, քանդվել էին արդեն քաղաքի բոլոր կարերը և ոչ մի, թեկուզև հանճար եռագույն, դերձակ չէր կարող այլևս իրար միացնել այդ ոչ միայն իրարից բաժանված, այլև զարմանալի թափով իրարից խույս տալ սկսող, մասերը. Համո Համբարձումովիչի բացակայության ընթացքում այնպիսի մի չտեսնված զարգացման էին հասել քաղաքի, ինչպես ասում են՝ կենտրոնախույս ուժերը, որ այլևս անհնարին էր դրանք ոչ միայն ոչնչացնել, այլև չեզոքացնել: \nԵրևակայեցեք՝ ընդամենը մի ամիս բացակայությունից հետո քաղաք վերադարձավ Մազութի Համոն, — և ի՞նչ, առաջին հերթին դեպի Բերդը վազեց Մազութի Համոն և նրա աչքերի առաջ պատկերացավ... 0, այն, ինչ որ պատկերացավ Մազութի Համոյի աչքին Բերդում — թող ոչ մի գերագույն հրամանատարի չպատկերանա... բերդը. Նաիրյան արքաների շինած և դարեր շարունակ հազար չարի ու ոսոխի իր քարակերտ կուրծքը դեմ դրած այդ Բերդը, Մազութի Համոն գտավ ողբալի վիճակում: \nԶարթնեցին՝ տարիների մուժից, մշուշից ելնելով թունդ առան Մազութի Համոյի սրտում... երագները, ելան, Մազութի Համոյի դառնաթախիծ սրտից ելնելով՝ Մազութի Համոյի վշտից ու դառնությունից բորբոքված հանճարեղագույն ուղեղը խուժեցին... դարավոր սպասումները... \nՄի՞թե այսպես էր երազել Մազութի Համոն այս օրը. մի՞թե այսպես էր նկարվել Մազութի Համոյի հանճարեղագույն ուղեղում — Բերդը, նաիրյան այս Բերդը՝ հույսով ու սպասումով հարուստ այն հեռու օրերին, երբ «Լույսի» գրասենյակում նստած այս օրերն էր երազում ինքը, այն ժամանակ դեռ միմիայն «Լույսի» կառավարիչ Մազութի Համոն... \nԱյստեղից, այո՛, բերդի այն ժայռակերտ պատնեշների վրայից պիտի ռումբեր տեղային մի օր, եթե այդ օրը գար... \nԱյստեղից, այո՛ բերդի այս ժայռակերտ պարիսպների վրայից իջներ պիտի մի օր–պիրկ, անպարտ կորովը Նաիրյան ցեղի... \nՈրպես երկաթե մի բռունցք՝ իջներ պիտի մի օր թշնամու գլխին: \n— Այստեղից, բերդի այս անառիկ բարձրություններից հառնելով՝ պիտի ելներ ահասաստ, պիտի հառներ հաստատ նաիրյան ոգին–կորովը, ուժը հազարամյա — Նաիրյան աշխարհի... \nՈւ պիտի վառվեր նորից, պիտի ժպտար խնդագին երկիրը հազարամյա — հնամյա նաիրին... \nԱհա՛ թե ի՛նչ էր երազել Մազութի Համոն «Լույսի» գրասենյակում անցկացրած իր անքուն գիշերներին այս օրվան սպասելիս... \nՕրը եկավ: \nԴեպքերի անսպասելի, հեքիաթային բերումով քաշվեցին բանակները Նաիրյան աշխարհից, դեպքերի անսպասելի, հեքիաթային բերումով՝ հանկարծ մարմնավորվեց, իրողություն դարձավ երկիրը «Նաիրի» Եվ ի՞նչ: \nՀավիտենական Հիվանդի հորդաներից սարսած, Մահամերձի թափթփուկ բանակներից սարսափահար՝ նախիրների նման պուկ տվին Նաիրյան բանակները, մնացել է Բերդը միայն, Նաիրյան այս բերդը, որ վաղը ոտնակոխ պիտի արվի հավիտենական Հիվանդի հորդաների կողմից, պիտի լիզե նորից Հավիտենական Հիվանդի հորդաների ոտները, Հավիտենական Հիվանդի թափթփուկ բանակների չաքմաների փոշին... \nՈւր է, ո՞ւր է ուժը, ո՞ւր է կորովն հնամյա Նաիրյան ցեղի, ո՞ւր է երկաթե բռունցքը... \nՈ՞ւր է, — հարցնում էր, դառնացած Եհովայի նման մազերը պոկելով, Մազութի Համոն. — «Ո՞ւր է»: \nԴառնացած Եհովայի նման պոկոտում էր մազերը ու Նաիրյան արքաների կորովն էր ոգեկոչում բերդի ամենաբարձր աշտարակի վրա կանգնած, Նաիրյան եռագույնի դողդոջ փայտին կռթնած, Մազութի Համոն. — «Ո՞ւր է» — հարցնում էր Մազութի Համոն, բայց պատասխան չկար, բերդի հազարամյա, մռայլ պարիսպներն էին միայն լուռ նայում Մազութի Համոյին, վերջին այդ արքայակերպ նաիրցուն, որ պոկոտում էր մազերը և Նաիրյան կորովը ոգեկոչում: \nՈւ չկար կորովը, ու լուռ էր բերդը: \nՈւ բերդի ամենաբարձր աշտարակի վրա կանգնած, Նաիրյան եռագույնի դողդոջ փայտին կռթնած՝ դառնաթախիծ թախծեց, լաց եղավ, ինչպես այն ժողովում, Մազութի Համոն, և Մազութի Համոյի, վերջին այդ արքայակերպ նաիրցու բոցե արցունքներն այրեցին Նաիրյան հնամյա այդ բերդի հազարամյա պատերը... «Ո՛չ» — ձեռքը Նաիրյան եռագույնի ղողդոջ փայտին խփելով, դառնաթախիծ լացի, հրե արցունքների միջից բացականչեց հանկարծ Մազութի Համոն. «Չի՛ լինի»: \n— Ցնցվեց. վայրկենական քնից, կամ կաթվածից արթնացածի նման ցնցեց իր գլուխը Մազութի Համոն. հանեց թաշկինակը և սրբեց աչքերը: \nԵվ նոր կարծես տեսավ, որ կանգնած են շուրջն ընկ. Վառոդյանը, բժիշկը, մի երկու Նաիրյան գեներալ և մի քանի նաիրցի սպաներ, անհուն պատկառանքով նայում էին նրանք Մազութի Համոյին ու լուռ, լուռ, լուռ ու տխուր էին, ինչպես բերդի պատերը: \n«Ո՞ւր են» — ցասման շանթեր տեղալով աչքերից հարցրեց որոտաձայն Մազութի Համոն. — «Ո՞ւր են մյուսները»: \nԲայց «մյուսները», որոնց մասին հարցնում էր Մազութի Համոն, իր քիչ առաջ ոգեկոչած Նաիրյան կորովի և ուժի նման, չկային. — պարզվեց, որ Բերդի սպայության բավականին նկատելի մասը գիշերը հեռացել է բերդից և չի վերադարձել: \n— «Իսկ ո՞ւր է բերդի գարնիզոնը» ավելի մեղմ, կարծես կոտրած ձայնով, շարունակեց իր ռեիզյան Մազութի Համոն: \nԸնկ. Վառոդյանը ցույց տվեց մատով. Մազութի Համոն նայեց ընկ. Վառոդյանի մատի ուղղությամբ. և Մազութի Համոն տեսավ: \n— Այնտեղ, բերդի երկրորդ աշտարակի վրա Մազութի Համոն տեսավ ի մի խռնված Նաիրյան տրեխավոր ռազմիկների բավականին բազմամարդ մի խումբ,որ զբաղված էր իրեն, Մազութի Համոյին նայելով: \n« — Ներողություն...» — ասաց Մազութի Համոն — «դրանք... թոփ գցել... գիտե՞ն...». — «Այո՛, ճիշտ այդպես է» — զինվորական պատիվ բռնելով՝ պատասխանեց գեներալներից մեկը, և Մազութի Համոյի արքայակերպ դեմքը մեղմիվ լուսավորվեց մի մանկական, համարյա իդիոտային, ժպիտով: \nՀասկացավ Մազութի Համոն՝ վերջացած է. ուղեղում, հատնող մոմի վերջին բոցերի նման, հիսախառն երերաց, կողքե-կողք ընկավ... երկիրը Նաիրի: \nԲայց — «Ո՜չ» — բացականչեց մտքում, վերջին ուժերը հավաքելով, Մազութի Համոն. — «Չի՛ լինի»: \nՈւ հրամայեց նոր ռազմիկներ բերել բերդ, թնդանոթներ դնել, անգամ ցույց տվեց, թե ի՞նչ ուղղությամբ է հարկավոր դնել այդ թնդանոթները, հետո կառք նստեց և վերադարձավ քաղաք:\n\n\n\n\n\n\nՔաղաքում սպասում էր նրան անսպասելի մի ուրախություն, ռազմաճակատից հաղորդագրություն կար ստացված, որ հերոսական մի գրոհով Նաիրյան ռազմիկները տասը վերստ հետ են քշել թշնամուն և գրավել միանգամայն կայուն դիրքեր: \nԱվելին՝ տեղեկության մեջ ասված էր, որ շուտով հավանական է առաջխաղացում սկսեն և քշեն թշնամուն — մինչև Հայտնի Քաղաքը: \nԿարդաց Մազութի Համոն այդ հաղորդագրությունը, և նրա սրտից կապարե մի ծանրություն ընկավ գետին, կասկածն ու քիչ առաջ նրան պատող հուսահատությունը նրա սրտից, ինչպես ասում են, կարծես սրբեցին ջնջոցով. շտկեց իր, քիչ առաջ բերդում կորված, մեջքը Մազութի Համոն. աչքերը լցվեցին աշխուժությամբ ու կայտառությամբ: \nՄինչ այդ քաղաքում սկսվել էր անօրինակ մի խուճապ. շրջանից Փախածներն ու վերի թաղեցիք ամեն ինչ հավաքել՝ պատրաստվում էին գաղթի, հազարավոր խմբերով դրանք բռնել էին փողոցներն ու դեպի կայարան տանող խճուղին, քաղաքի քիչ թե շատ պատկառելի բնակիչներն արդեն գտնվում էին կայարանում, և մի երկու գնացք արդեն հեռացել էր՝ քաղաքի պատկառելի բնակիչներով բեռնված: \nԹե ի՞նչ էր կատարվում այդ ժամանակ կայարանում — անհնարին է նկարագրել: \nԽուճապի ենթարկված բազմահազար ամբոխը լցրել էր պլատֆորմը, տեղի էր ունենում այնպիսի մի իրարանցում, որի հանդեպ մանկական մի խաղ էր Բաբելոնի աշտարակաշինությունը, եթե միայն դա իրոք տեղի է ունեցել: \nՄարդիկ կոխոտում էին իրար ու իրարու վրայով սողալով առաջ անցնում, որպեսզի մոտ լինեն եկող գնացքին. մայրերն ամբոխի գլուխների վրայով առաջ էին նետում իրենց երեխաներին, որպեսզի իրենք ևս առաջ սողան, բայց երեխաները խեղդվում էին ընդհանուր հրհրոցում, իսկ մայրերը, առանց երեխաներին հասնելու, փչում էին իրենց շունչը՝ չորս կողմից սեղմված: \nՏղոցկան կանայք ծնում էին կանգնած տեղերում, և նրանց ճիչը լսելի էր լինում անգամ այն ահռելի աղմուկում, որ բարձրացնում էր բազմահազար, սարսափից խելագարված, ամբոխը: \nՏղամարդիկ ծեծում էին իրար. կանայք ճանկռտում էին տղամարդկանց դեմքերը, և այս ամենի վրա շաչում էր արտակարգ փափախավորների մտրակը: \nՄտրակով ճանապարհ էին բաց անում նրանք և առաջ անցնում, հետներն առաջ տանելով զանազան պատկառելի նաիրցիների ընտանիքներին, որոնք ընկեր Վառոդյանից կամ Մազութի Համոյից ունեին պատկառելի թղթեր: \nԲայց, չնայած արտակարգ փափախավորներին, չնայած անգամ «պատկառելի թղթերին», հաճախ չէր հաջողվում նրանց իրենց նպատակին հասնել. ամբոխը, կատաղած թշնամու նման, գրոհի էր դիմում ու ընդհանուր հորձանքում խեղդում թե՛ արտակարգ փափախավորներին և թե՛ նրանց հովանավորած պատկառելիներին: \nԱնասելի, այո՛, աներևակայելի բաներ էին կատարվում այդ ժամանակ կայարանում, բայց ավելի անասելին ու աներևակայելին այն էր, ինչ որ տեղի էր ունենում քաղաքում: \nՔաղաքում ծայր էին առել հրդեհները: \nՔաղաքից հեռացող նաիրցիները, նաիրասիրական անասելի, չտեսնված մի եռանդով, այրում էին իրենց տներն ու խանութները, որ ոսոխին չմնան: \nՏեղական իշխանությունը գուցեև դեմ լիներ նաիրասիրության նման թեժ արտահայտություններին, եթե միայն, ինչպե՛ս ասում են՝ խելքը գլխին լիներ: \nԲայց նրա խելքը գլխին չէր, և ժողովուրդն անում էր այն ամենը, ինչ որ թելադրում էր նրան նաիրասիրական բարձր զգացմունքը: \nԲայց այդ չէ զարմանալին. տներն ու խանութներն այրում էին, ասենք, դրանց տերերը, այրում էր ժողովուրդը. բայց ո՞վ էր այրում հիմնարկությունները: \nՔաղաքում ասողներ կային, որ հրդեհներն սկսվել են հիմնարկությաններից. ամենից առաջ այրվել էր «Լույսի» գրասենյակը, երևակայո՞ւմ եք իրա, Մազութի Համոյի գրասենյակը, որ ժամանակավորապես փակված էր պահեստներում նավթ և Համո Համբարձումովիչի տրամադրության ներքո ազատ ժամանակ չլինելու պատճառով: \n«Լույսի» գրասենյակն այրվել էր Մազութի Համոյի քաղաք վերադառնալուց մի օր առաջ, գիշերը (առավոտյան արդեն նա քաղաքում էր գտնվում) — և Մազութի Համոն, արտակարգ մի պատվասիրությամբ՝ քաղաք վերադառնալուն և հրդեհի լուրն ստանալուն պես հրամայել էր, ինչ գնով էլ լինի հրդեհի լափող ճիրաններից, որ արդեն մխացող մոխիրների էին փոխվել, ազատել «Լույսի» մատյաններ ու հաշիվները, բայց այդ կարելի՞ էր արդյոք, ընթերցո՛ղ, հնարավո՞ր էր արդյոք... \nԱպա այրվել էր «Մանր Վարկի Ընկերությունը», այսինքն «ընկերության» շենքը, հետո — միլիցիատունը: \nԵվ, ասում են, դրանցից հետո էր ահա, որ քաղաքից հեռացող նաիրցիները ցուցադրել սկսեցին իրենց թեժ նաիրասիրությունը, որ ահռելի արագությամբ ծավալվում էր քաղաքում և լցնում քաղաքի փողոցները նաիրասիրական յուրօրինակ մի արտահայտությամբ, այսինքն հրով ու ծխով: \nԱյսպիսի ահա դրության մեջ էր քաղաքը, երբ Մազութի Համոն ստացավ ռազմաճակատից վերոհիշյալ ուրախալի հաղորդագրությունը: \nՌազմական արտակարգ նիստ գումարեց իսկույն Մազութի Համոն, որը որոշում կայացրեց՝ 1) Գերագույն միջոցներ ձեռք առնել խուճապը կանգնեցնելու համար, 2) վերջ տալ հրդեհներին, 3) հրամայել ժողովրդին հանգիստ իր տեղը մնալ, որի համար արտակարգ միջոցներով արգելել քաղաքից հեռանալը, 4) արգելել գնացքների երթևեկությանը: \nՈրոշումը հանելով՝ Մազութի Համոն անձամբ հրամայեց կայարանին գնացքներ բաց չթողնել և ընկ. Վառոդյանի միջոցով արտակարգ փափախավորներ ուղարկեց` խճուղիով փախչող ժողովրդին վերադարձնելու, կամ, ծայրահեղ դեպքում, մնացածների առաջն առնելու): \nԱյդ կարգադրություններին զուգընթաց՝ քաղաքային Խորհուրդը վազեց Մազութի Համոն, որ նրա միջոցով ևս ազգի ժողովրդի տրամադրության վրա. արտակարգ նիստ նշանակեց, բայց, ցավոք սրտի, դուրս եկավ, որ քաղաքից բացակայում էին Քաղաքային Խորհրդի համարյա բոլոր անդամները. ոչ Գեներալ Ալոշը կար, ոչ մանրավաճառ Կոլոպոտյանը, ոչ Հաջի Օնիկ Էֆենդին և ոչ էլ մյուսները, վերի թաղեցի անդամն էր միայն, որը մի անգամ արդեն ցույց էր տվել իր ամբողջ քաղաքական հմտությունը փակ խանութները ջարդելու իր այն հիշատակելի առաջարկը մտցնելով, մի առաջարկ, որից, հիշում եք, թե ի՞նչ դուրս եկավ, — այսինքն ոչինչ էլ դուրս չեկավ: \nԻ՞նչ պիտի աներ Քաղաքային Խորհրդի այդ մի հատիկ անդամի հետ Մազութի Համոն: \n— Այ՜ո , ի՞նչ պիտի աներ: \n— Ոչինչ էլ չէր կարող անել Քաղաքային Խորհրդի այդ մի հատիկ անդամի հետ Մազութի Համոն. Մազութի Համոյին մնում էր միայն թափահարել իր ձեռքը և գնալ տուն՝ հանգստանալու, և Մազութի Համոն թափահարեց իր ձեռքը և որոշեց տուն գնալ՝ հանգստանալու: \nԱրդեն երեկո էր. հոգնել էր ինքը. ուղեղը նվում էր հոգնությունից, և, հոգնությունից, ուղեղում նվում էր... \nՆաիրին: \nՀարկավոր էր քնել, հանգըստանալ, — և արդեն, կառք նստելով, ուզում էր կառապանին «քշի տուն» ասել Մազութի Համոն, երբ հանկարծ հիշեց, որ վաղուց արդեն քաղաքում չէ «տունը», գրավված վայրերը մեկնելուց առաջ քաղաքից ուղարկել էր Անգինա Բարսեղով– նային և Սևաչյա Պրիմադոննային Մազութի Համոն, որպեսզի միանգամայն ազատի իր, Նաիրյան հոգսերով ծանրաբեռնված, ուսերը՝ ընտանեկան ավելորդ բեռից: \n— Հիշեց ու դառնորեն ժպտաց մտքում իր ազիզ կողակից Անգինա Բարսեղովնային Մազութի Համոն. ու, նրան ժպտալով, հիշեց Ագրիպպինա Վլադիսլավովնային Համո Համբարձումովիչը... «Քշի՛ր բերդը» — հրամայեց կառապանին Մազութի Համոն ու ընկողմանեց կառքում. գլուխը ձեռքերի մեջ առավ քնեց...\nՀաջորդ առավոտ... \nԲայց լավ է չլուսանար այդ առավոտը, որովհետև այդ չարաբաստիկ առավոտը դեռ նոր էր լուսանում, երբ քաղաքում մնացած ժողովուրդը, որ վերոհիշյալ արտակարգ նիստի հրամանից և ռազմաճակատից ստացված որախալի հաղորդագրությունից հետո բավականին հանգստացել էր կարծես ու սրտապնդվել,— լսեց հրացանների տրաքտրաքոց և թնդանոթների դեռ բավականին հեռու, բայց հետզհետե մոտեցող որոտ: \nՈչ մի ուժ այլևս, անգամ ոչ մի երկնային վերին զորություն, ի վիճակի չէր «տեղը նստած» պահել քաղաքում մնացած ժողովրդին: \nՀսկա, տասնյակ և հարյուր հազարավոր գլուխներով հաշվվող մի նախիրի նման, սարսափահար տեղահան եղավ քաղաքում մնացած ժողովուրդը. մի մասը բռնեց կայարանի ճամփան, մյուսը՝ խճուղու: \nՔաղաքի տները մեկը մյուսի հետևից սկսեցին վառվել, և այդ վառվող տներում, հրի ու ծխի միջից, ինչ-որ բան էին փախցնում ռազմաճակատից նահանջած նաիրցի ռազմիկները: \nՀաստատ կարելի է ասել, որ այդ վայրկյանից քաղաքը կարելի էր արդեն ընկած համարել, բայց նա այդպիսին դեռ չէր համարվում, որովհետև ոսոխը դեռ չէր կտրել փախուստի ճանապարհը և դեռ հնարավոր էր փախչել: \nԱյդ վայրկյանից սկսած քաղաքում չկար այլևս ոչ մի իշխանություն: \nԳերագույն Իշխանությունը բերդում էր հավաքվել, որպեսզի այնտեղից անմիջապես ղեկավարի ռազմական գործողությունները: \nՔաղաքի վարի թաղեցիք (այսինքն կենտրոնական փողոցների բնակիչները) բոլորն էլ համարյա հեռացել էին քաղաքից, արդեն հեռանալ էին սկսել վերի թաղեցիք ևս, այնպես որ քաղաքի բուն բնակչության չնչին մասն էր միայն դեռ քաղաքում գտնվում:\nԲայց, չնայած դրան, քաղաքը լեփլեցուն էր դեռ մարդկային բազմահազար, խռիվ, խայտաբղետ խմբերով, գերազանցապես շրջանից փախած «բռիներով...». ծայր, վախճան չկար սրանց խայտաբղետ շարքերին: \n— Տելեֆոն Սեթոն ևս, որ մինչ այդ մի զարմանալի անփութությամբ քաղաքում էր մնացել, իր եղբոր՝ Քոռ Արութի և նրա հավիտենական ընկեր Մեռելի Ենոքի օգնությամբ այրեց իր հռչակավոր սրճարան-ճաշարանը և իր «չոլուխ-չոճուղը» հավաքած բռնեց կայարանի ճամփան: \nՀարկավոր է ասել, որ մինչև սրճարանն այրելը, մինչև վերի թաղը վազելը և «չոլուխ-չոճուղը» հավաքելը բավականին ժամանակ անցել էր արդեն, թաղեցիք համարյա բոլորն էլ արդեն հեռացել էին, այնպես որ, եթե չհաշվենք ուրիշ մի քանիսին, որ այնպես էլ վերի թաղում մնացին, Տելեֆոն Սեթոյի թափորը վերջինն էր, որ հեռանում էր այդ թաղից: \nՎերի թաղեցիք փախել էին քաղաքից խճուղու ճանապարհով, այնինչ Տելեֆոն Սեթոն որոշեց կայարանով գնալ, հույս ունենալով, որ «վերինի օգնությամբ» իրենց կհաջողվի գնացք նստել: \nԵվ նրան, Տելեֆոն Սեթոյին, ինչպես և «չուախչոճուղին», Քոռ Արութին ու Մեռելի Ենոքին, հաջողվեց գնացք նստել, և այդ աներևակայելի հանգամանքը տեղի ունեցավ ոչ թե վերինի օգնությամբ, այլ իրա, Տելեֆոն Սեթոյի, ռազմագիտական քանքարի շնորհիվ: \nԲանն այն է, որ Տելեֆոն Սեթոն որոշեց կայարան գնալ ոչ թե քաղաքի միջով, որ միանգամայն անհնարին էր, այլ սարի վրայով, թեպետ սարի վրայով տանող ճանապարհն իջնում էր դեպի երկաթուղին կայարանից բավականին հեռու կայարանին հակառակ ուղղությամբ: \nԵվ հենց այս էր պատճառը, որ նրանց հաջողվեց գնացք նստել: \nԱրդեն կեսօր էր, հրացանների տրաքտրաքոցը և թնդանոթների թնդյունն արդեն լսելի էր բերդից համարյա թե մի երկու վերստ հեռավորության վրա, երբ Տելեֆոն Սեթոյի թափորն իջնում էր դեպի երկաթուղագիծը, թափորի առաջից, իր փոքրիկ երեխային գրկած, գնում էր ինքը՝ Տելեֆոն Սեթոն, կողքից, մի մեծ բոխչա գրկած, վազում էր նրա «օղլուշաղը», հետևից վազում էր Քոռ Արութը՝ մի բավականին ծանր խուրջին շալակած, Քոռ Արութի հետևից — Մեռելի Ենոքը: \nՄեռելի Ենոքը, այլ հարստություն չունենալով, տանում էր շալակին իր «վակզլի թյուքանը», այսինքն մի, իր իսկ ձեռքով հին ափսեներից շինած, կշեռք, մի երկու գրվանքաքարեր, մեկ էլ իր ունեցած չայն ու կալբասը: \nԱյսպես էլ հասան նրանք երկաթուղագծին և ճիշտ իրենց առաջ կանգնած տեսան — գնացքը, գնացքը, փախչող նաիրցիներով ծայրեիծայր լեցուն, հեռացել էր կայարանից և ինչ-որ անհայտ պատճառով կանգ առել այդտեղ: \nՍտի կողմից մոտեցավ գնացքին Տելեֆոն Սեթոյի թափորը և, ինչպես համոզված էր Տելեֆոն Սեթոն՝ վերինի հրաշքով դեմ ելավ հենց այն բաց վագոնին, որի վրա, ճիշտ է, լցված էին «հազարից ավելի», ինչպես պատմում էր– հետագայում Տելեֆոն Սեթոն, բայց հենց վագոնի եզերքին տեղ էին բռնել — Հաջի Մանուկոֆ էֆենդին և վարսավիր Վասիլը. դրանք, ինչպես երևում էր, վերջացած համարելով իրենց հայթայթողական ֆունկցիաները (« — էլ ո՞ւմ պիտի հայթայթեին, երբ բանակ չկար») — որոշել էին իրենք ևս միանալ ընդհանուրին: \n« — Տուր՝ տեսնիմ պզտիկդ» — ասաց Հաջին Սեթոյին, և Տելեֆոն Սեթոն տվեց Հաջուն իր երեխան, հետո վարսավիր Վասիլի օգնությամբ բարձրացրին և Սեթոյի օղլուշաղին: \nՄնացին իրենք: \n«Դուք ալ գացեք զնճիլներու վրա կայնեցեք» — խորհուրդ տվեց Հաջին, որովհետև իրենց մոտ ոչ միայն դրանց, այլև ասեղի տեղ չկար: \nԳնացին, երկար հայհոյելուց, խնդրելուց ու աղաչելուց հետո, վերջապես հաջողվեց բարձրանալ զնճիլներու, այսինքն բուֆերների վրա. կանգնեցին կողք-կողքի՝ մի-մի ձեռով իրարու բռնած, մյուս ձեռներով՝ իրենց ապրանքը: \nՀենց այդ ժամանակ գնացքը շարժվեց: \nՎերջին գնացքն էր դա, որ դուրս եկավ Նաիրյան այդ քաղաքից, երբ շարժվեց գնացքը — տրաք-տրաքոցներն արդեն լսվում էին բերդի տակից: \nԹշնամին, ինչպես երևում էր, արդեն մոտեցել էր բերդին: \nզնճիլներու վրա կանգնած Տելեֆոն Սեթոն, Քոռ Արութը և Մեռելի Կնոջը, ինչպես և այդ վերջին գնացքում գտնվող բոլոր նաիրցիները, սարսափահար հայացքները հառած նայում էին բերդին: \nԵվ այն միտքը, որ արտահայտեց, բերդին նայելով, Քոռ Արութը՝ գնացքում գտնվող բոլոր նաիրցիների միտքն էր. «Յա՛, մերո՞նք ընչի չեն կրակե...» — ասաց Քոռ Արութը, զայրացած ու զարմացած: \n— Բայց նրան, ավա՛ղ, չվիճակվեց լսել իր այդ օրինավոր հարցի պատասխանը, չվիճակվեց ոչ թե այն պատճառով, որ այդ հարցի պատասխանը չկար, այլ այն հասարակ պատճառով, որ, երկու վայրկյան չանցած, ի՛նքը, Քոռ Արութը չկար: \nԵվ ոչ միայն ինքը, այլև իր հավիտենական ընկեր Մեռելի Ենոքը: \nԵվ ահա թե ինչու: \n— Դեռ հազիվ էր ասել իր վերոհիշյալ, հետագայում պատմական դարձած, նախադասությունը Քոռ Արութը, երբ գնացքն ուժգին առաջ ցնցվեց. գնացքի ուժգին ցնցումից վայր ձգվեց Քոռ Արութի խուրջինը, այդ վայրկյանին երկրորդ անգամ, ետ ցնցվեց գնացքը, խուրջինը պոկվեց Քոռ Արութի ձեռից. ընկնող խուրջինի հետևից բնազդաբար կռացավ, որ բռնի խուրջինը. չբռնեց, կորցրեց հավասարակշռությունը... ընկավ: \n— «Յա», Հարութ...» — վախեցած ու լացակումած կանչեց նրա հետևից Մեռելի Ենոքը. — ինքն էլ բնազդաբար կռացավ, ձեռքը մեկնեց, որ բռնի ընկերոջը, չբռնեց, կորցրեց հավասարակշռությունը... ընկավ, ու հաջորդ վայրկյանին Քոռ Արութի և Մեռելի Ենոքի, այդ հավիտենական ընկերների մխրճված դիերի վրայով անցնելով, սարսափահար փախչում էր վերջին գնացքը Նաիրյան այդ քաղաքից, ուր արդեն ոտք էր դրել ոսոխը, ուր մահ էր արդեն, ավերմունք, անասելի կոտորած, անպատմելի սարսափ...\nԵվ այսպես Քոռ Արութի ու Մեռելի Ենոքի սխրալի դիերի վրայով անցնելով՝ հեռացավ վերջին գնացքը Նաիրյան այդ քաղաքից, և թշնամին, ոսոխը, մտավ քաղաք: \nՄենք չենք պատմի, ընթերցո՛ղ, թե ինչ պատահեց այդ վայրկյանից հետո Նաիրյան այդ քաղաքում, որովհետև դա վեր է մեր կարողությունից, կասենք միայն, որ քաղաքում մնաց բազում ժողովուրդ, որ և սրի քաշվեց ոսոխի հորդաների կողմից: \nԲայց այս չէ էականը, ընթերցո՛ղ, էականն այն է, որ, բացի ուրեմն, այդ բազում ժողովրդից, քաղաքում մնացին, — և սա էր ամենաէականն ու սարսափելին,— ընկեր Վառոդյանը, Սերգե Կասպարիչը — բժիշկը, և Մազութի Համոն... \nՄինչև վերջին վայրկյանը նրանք քաջաբար մնացել էին իրենց դիրքերի վրա, մնացել էին բերդում և հենց Բերդում էլ գերի էին ընկել ոսոխին, — ընկել էին թշնամու արյունարբու ձեռքը: \nԱյդ ժամանակ գերի ընկածներից ոմանք, որ հրաշքով ազատվել էին հետո, փախել կոտորումից, — այդ հրաշքով ազատվածներից ոմանք հետագայում պատմում էին, որ քաղաք մտնելու երրորդ օրը ոսոխը, մի դաժան նենգամտությամբ, հանձնել էր նրանց հորդաների ձեռքը, — որոնք և — երևակայո՞ւմ եք — կախել էին ընկ. Վառոդյանին, Սերգե Կասպարիչին — բժիշկին ու իրան՝ Մազութի Համոյին ճիշտ այն երեք հեռագրասյուներից, որ — օ՛, ճակատագրի անօրինակ հեգնանք, — իրա, ընկ. Վառոդյանի հրամանով երկու օր առաջ կանգնեցրել էին ընկ. Վառոդյանի արտակարգ փափախավորները՝ դեզերտիրներին կախելու համար... \nՈսոխից փախածները բավականին մանրակրկիտ կերպով նկարագրում էին այդ սխրալի դեպքը իր բոլոր սրտաճմլիկ մանրամասնություններով, այնպես որ մենք ևս, նրանց պատմածների հիման վրա, կարող ենք արձանագրել այստեղ այդ սխրալի դեպքի սրտաճմլիկ մանրամասնությունները: \nԴեպքը պատահել է մոտավորապես այսպես: \nԲերդը մտնելով, ոսոխի սպաները գտել են ընկ. Վառոդյանին, բժշկին ու Մազութի Համոյին՝ բերդի ամենաբարձր աշտարակի վրա, Նաիրյան եռագույնի դողդոջ փայտի մոտերքը, իրենց մազերը պոկռտելիս: \nՏեսնելով Նաիրյան հրամանատարների այս անասելի վիշտը՝ խորին ակնածանքով մոտեցել են նրանց ոսոխի նենգ սպաները, մեծ պատիվ են տվել և մեծագույն շուքով տարել քաղաք: \nՊատմում են, որ ճանապարհին հանդիպած բոլոր ոսոխ-սպաները պատիվ են բռնել նրանց, և նույնիսկ ինքը, ոսոխի ամենամեծ փաշան սեղմել է նրանց ձեռքը և ցավակցություն հայտնել նրանց վշտի համար: \nԱյսպիսի՛ ահա մի չտեսնված վերաբերմունք են գտնում ընկ. Վառոդյանը, բժիշկը և Մազութի Համոն ոսոխի հրամանատարության կողմից, բայց, երկու օր անց, մի դաժան նենգությամբ հանձնվում են նրանք ոսոխի թափթփուկ հորդաների ձեռքը, որոնք և կախում են նրանց ու ենթարկում զարհուրելի գանահարությանց: \nՆրանք, ոսոխի այդ թափթփուկ հորդաները աջից կախ են անում ընկ. Վառոդյանին, ձախից բժշկին, իսկ մեջտեղից — իրան, Մազութի Համոյին,— և սա չէ դեռևս ամենազարհուրելին ու ամենաքստմնելին: \n–Ամենազարհուրելին և ամենաքստմնելին այն, որ նրանք, ոսոխի այդ թափթփուկ հորդաները, ասում են, մի տախտակ են փակցնում երրորդ հեռագրասյան մեջտեղը, Մազութի Համոյի գլխավերևը,— ու գրում վրան, երևակայո՞ւմ եք — Նաիրյան տառերով.\nոր նշանակում է`\n«Մազութի Համո՝ Արքա Նաիրի»:\n\n……………………………………………………\n……………………………………………………\nՎԵՐՋԱԲԱՆ\nԱհա և ամբողջը, ընթերցո՛ղ, ահա և մեր սույն պոեմանման վեպը, որը, վերջին հաշվով ոչ թե վեպ դուրս եկավ, այլ «այլակերպ» մի բան: \n— «Այլակերպ» բառն առնում ենք չակերտների մեջ, որովհետև այդպես պիտի ասեր սույն այս վեպիս մասին մեզ բավականին ծանոթ Հաջի Օնիկ էֆենդի Մանուկոֆը, այդ հայտնի անգլիախոս նաիրցին, եթե նա կենդանի լիներ և սույն այս վեպս կարդար: \nԱյո՛, այսպես պիտի ասեր Հաջին, և մենք միանգամայն համամիտ պիտի լինեինք նրան, որովհետև նա, իբր հմուտ անգլիախոս և պատկառելի նաիրցի, հարց պիտի դներ սույն այս վեպիս ձևի ոչ ամբողջական լինելու, նրանում վեպի էլեմենտար կանոնների բացակայության և հազար ու մի այլ թերությանց մասին, ու մեր բազում քանքարավոր քննադատներին ի խրատ պիտի հիմնավորեր իր կարծիքն իր հմուտ անգլիախոսությամբ և պատկառելի... նաիրասիրությամբ... \nԲայց — ավա՛ղ, ավա՛ղ,— մեր ստացած ստույգ տեղեկությանց համաձայն՝ կենդանի չէ այլևս Հաջի Օնիկ էֆենդին, ուստի թողնենք ձեր խնդիրը և անցնենք բովանդակությանը, այսինքն մեր առաջադրած այն հիմնական հարցին, թե ո՞րն է, վերջապես, Նաիրին: \n—\nԸնթերցո՛ղ:\n\nՎաղուց հետե մեր գրականության, մանավանդ բանաստեղծության մեջ չկա՛ մի բառ, որ ավելի հոլովվեր, քան «Նաիրի» գոյականը, բայց, չնայած դրան, մինչև իմ սույն այս պոեմանման վեպը, մեր լեզվագիտության ամուլ անդաստանում չէր ճարվում և ոչ մի Մանուկ Աբեղյան, որ զբաղվեր այդ չամիչի պես գործածական դարձած բառի քերականական կազմությամբ, — և ես, նույն հարգելի Հաջու տերմինով ասած «քամի կուլ տվող» նվաստս էի, որ առաջին անգամ զբաղվեցի այդ քերականական հարցով և գլխի ընկա, որ «Նաիրի» բառը ոչ թե գոյական է, այլ — եթե միայն կարելի է քերականության մեջ այսպես ասել– «մազութի Համոյական»... \nԵրևակայում եմ, թե ինչպե՜ս պիտի ծիծաղի Մանուկ Աբեղյանը, երբ իմ այս քերականական նոր տերմինս կարդա, ոչ, չպիտի ծիծաղի, բարկանա պիտի նա, եթե այս տերմինս կարդա, բայց մենք չենք բարկանա նրա վրա, որովհետև մեր գործը չէ քերականությունը, և իր, Մանուկ Աբեղյանի անփութության շնորհիվ է, որ ինձ պես համբակները զբաղվում են քերականությամբ: \n— Մյուս կողմից, կարծում ենք, որ մեզ վրա ևս բարկանալու այնքան էլ հիմք չպիտի ունենա նա, քանի որ մեր, համբակիս, կարծիքով՝ «Նաիրին», իբր քերականության ենթակա մի հանգամանք, այսինքն իբր բառ գոյություն ունենալուց առաջ վաղուց արդեն գոյություն է ունեցել մի շարք ավելի քան պատկառելի մարդկանց մեջ (կարդա սույն վեպս), որպես ուղեղային մորմոք, սրտի հիվանդություն... \nԻսկ նման դեպքերում, ինչպես գիտեք, քիչ գործ ունի անելու լեզվագիտությունը, այստեղ, կարծում ենք, արդեն բժիշկ է հարկավոր, անդամահատական աքցան կամ լանցետ և ոչ թե քերականություն... \nԹող ներեն ինձ բժիշկները, եթե գտնեն, որ չի կարելի ուղեղային մորմոքը ու սրտի հիվանդությունը հանել մարդկանց միջից աքցանների ու լանցետների օգնությամբ. — բժիշկ չենք մենք, ընթերցող, և ոչ էլ, դժբախտաբար, կենդանի է սույն այս վեպիս մեջ քանիցս հիշատակված դոխտուր Արշակը, որ նրանից կարծիք հարցնենք: \n— Բայց ի՛նչ էլ լիներ դոխտուր Արշակի կարծիքը՝ մի բան պարզ է մեզ համար, և այդ պարզ բանն այն է, որ վաղուց արդեն պատմությունը, այդ, կարծում ենք, ավելի հանճարեղ բժիշկը, քան դոխտուր Արշակը,— պրակտիկայում կիրառել է վերոնիշյալ միջոցը և չենք կարծում, որ պատմության այդ վարձերն ապարդյուն են անցել, արյուն, ճիշտ է, շատ է հոսել, սակայն կենդանի մնացածներից շատերն արդեն աղզատ են վերոհիշյալ ուղեղային մորմոքից ու սրտի հիվանդությունից և այսօր իրենց երկիրն են շինում — մի երկիր, սակայն, որի գոյական լինելը ճշտելու համար կարիք չկա դիմելու ոչ մի Մանուկ Աբեղյանի, որովհետև այդ պարզապես տեսնում են բոլոր նրանք, ովքեր գործ ունեն հոգի ու աշխատանքի հետ և ոչ թե այն հռչակավոր, մենք կասեինք՝ «նաիրոմազութիհամոյական» գարու, որ, ըստ Նաիրյան անեկդոտի՝ տեսել էր մի անգամ երկարականջ քեռին իր այն նշանավոր երազում... \nԱհա և բոլորը:\n\nԵՐԵՎԱՆԻ ՈՒՂՂԻՉ ՏՆԻՑ\nԻրերի դժբախտ բերումով ես առիթ ունեցա մոտ վեց ամսվա ընթացքում բավականին ծանոթանալու Երևանի Ուղղիչ Տան կյանքին, և այժմ ես ուզում եմ նկարագրել այդ հետաքրքիր վայրը, որը թեկուզ կա, գոյություն ունի և ապրում է մեր աչքի առաջ իր յուրօրինակ կյանքով, սակայն — ես համոգված կարող եմ այս ասել — ոչ միայն լայն մասսաները, այլև հասարակական կյանքով ապրող մահկանացուների գերազանց տոկոսը ոչ մի հասկացողություն չունի այդ աշխարհի մասին: \nԻմ ստացած տպավորությունները ես այժմ գրի եմ առնում «հիշողությամբ», որովհետև, դժբախտաբար, ժամանակին հնարավորություն չեմ ունեցել գրավոր «նյութեր հավաքելու», ինչպես այդ անում են հմուտ գրականագետները, երբ ընկնում են որևէ արտասովոր աշխարհ: \nԱներաժեշտ է ասել նաև, որ ես այստեղ պատմելու եմ միմիայն «տպավորություններ» և բնավ հավակնություն չունեմ զբաղվելու խորհըրդային կյանքի այդ, ես կասեի զարմանալի անկյան ուսումնասիրությամբ: \nԱյս իմաստով իմ դիտողությունները կունենան անշուշտ բավականին սուբյեկտիվ բնույթ, սակայն ես մխիթարում եմ ինձ այն հույսով, որ դրանք զուրկ չեն լինի որոշ «մարդկային» հետաքրքրությունից: \nԲացի այս իմ տպավորությունները ես գրի եմ առնում այժմ սեփական հաճույքի համար, քանի որ ինձ քաղցր տխրություն է պատում յուրաքանչյուր անգամ, երբ ես հիշում եմ Երևանի Ուղղիչ Տունը և այն հասարակ մարդկանց, որոնք բավականին ժամանակ ինձ ընկերներ եղան այդ թեկուզև զարմանալի ու յուրօրինակ, բայց այնուամենայնիվ փակ աշխարհում...\nI. Մուտքը, ձանձրույթը, Մնոյի քամանչան և հանելուկային ծափահարությունները\n1926 թ. սեպտեմբերի 5-ի գիշերը, ժամը 12-ին, քրեական բավականին ծանր մի հանցանքի համար ես ձերբակալվեցի և տարվեցի Երևանի միլիցիատան քրեական բաժինը: \nՈւղիղ մի շաբաթ այդտեղ մնալուց հետո, մի քամի ու փոշի երեկո, Երևանի միլիցիապետի ուղեկցությամբ ես տեղափոխվեցի Ուղղիչ Տունը, որ գտնվում է այսպես կոչված «Նոր կայարարանի » դիմացը, զորանոցների կողքին:\n\nՀարկավոր է ասել, որ ես մինչև այդ ոչ մի հասկացողություն չունեի մեր ուղղիչ տների մասին, ոչ մի անգամ չէի եղել նրանցում: \nԳիտեի միայն, որ նախկին բանտերը մեզանում վերածված են հիմա ուղղիչ տների, իսկ թե ի՛նչ են ներկայացնում նրանք իրենցից՝ այդ մութ էր ինձ համար այնքան, որքան մութ ու անհրապույր էր այն երեկոն, երբ միլիցիատան կառքը կանգ առավ Ուղղիչ Տան փակ դարբասների առջև, և ես կառքի լապտերի աղոտ լույսի ներքո կարդացի ձախ կողմից փակցրած քառակուսի ցուցանակը. —\nՆ.Գ.Ժ.Կ\nՀԱՆՐԱՊԵՏԱԿԱՆ\nՈՒՂՂԻՉ ՏՈՒՆ\nԴարբասի փոքրիկ դռան վերևը կար մի երկաթյա թակոց, որով և միլիցիապետը թակեց Ուղղիչ Տան դուռը, Բախումից անմիջապես հետո դռան ձախ կողմից բացվեց մի փոքրիկ պատուուհան, որի միջից երևաց զինվորականի գլխարկով մի դեմք: \nՑած ձայնով ասվեցին ինչ-որ խոսքեր, որից հետո դուռը բացվեց, և մենք մտանք Ուղղիչ Տունը — առաջ ես, հետո միլիցիապետը: \nԿյանքի այլ պարագաներում առաջինը մտնելը նշան է հարգանքի, իսկ այստեղ այդ, իհարկե, մի քիչ այլ իմաստ ուներ, իբրև մարդկային հարաբերություն... \nԱյս ամենը թողեց ինձ վրա ծայր աստիճանի ծանր, ճնշող տպավորություն. — մշուշոտ, վայրկենական զառանցանքի նման մտքիցս անցավ Ֆյոդոր Դոստոևսկու «Մեռյալ տունը», և ինձ թվաց, թե կյանքը, աշխարհը, իմ բոլոր կապերն ու ծանոթությունները, անգամ արևն ու կապուտակ երկինքը մնացին մեր հետևից փակված դարբասի այն կողմը, իսկ թե ի՜նչ էր ինձ սպասում դարբասի այս կողմը — այդ մութն էր դեռ ինձ համար և այդ մթությամբ` ճնշող ու անձկալի:\n\n— Դեպի ձա՜խ, — կարգադրեց միլիցիապետը, և մենք շուռ եկանք դեպի ձախ և մտանք Ուղղիչ Տան հիվանդանոցը, ուր ինձ հատկացվեց այսպես կոչված «մեկուսացման սենյակներից» մեկը: \nՄիլիցիապետը գլուխ տվեց և հեռացավ, դուռը փակվեց — և ես մնացի ինքս ինձ հետ` մեկուսացման սենյակում: \nԴա մի փոքր սենյակ էր, ուր դրված կար մի երկաթյա մահճակալ և մի նստարան: \nՄի բան, որ ծայր աստիճանի ճնշող ազդեցություն է ունենում ինձ վրա — փոքրիկ սենյակներն են: \nՉգիտեմ ինչու, ես սիրում եմ սրահանման, կամ սարայանման սենյակներ` առանց կահավորության: \nՄի մահճակալ, մի նստարան, մի գրասեղան — այս է եղել իմ ամբողջ երազանքը կահավորության ասպարեզում: \nԱյնպես որ այս տեսակետից ես այնքան էլ դժգոհելու իրավունք չունեի. — պակասում էր միայն գրասեղանը, այն էլ հույս ունեի մյուս օրը խնդրելու: \nԱպա այդ սենյակն ուներ մի այլ հարմարություն ևս, որը կիսով չափ բռնում էր նրա հիմնական պակասության, փոքրության, տեղը: \nԴա — ծայր աստիճանի բարձր առաստաղն էր, — մի բան, որ նույնպես պատճառում է ինձ անասելի բավականություն: \nՄիլիցիապետի հեռանալուց հետո ես առաջին հերթին չափեցի սենյակի մեծությունը. — 8 քայլ երկարություն, 4 քայլ լայնություն: \nՀետո նայեցի լամպին — բարձր էր կախված: \n— Այնքան, որ նույնիսկ նստարանի վրա կանգնած ամենաբարձրահասակ մարդը չէր կարող հասնել: \n«Հարկավոր է լամպը մի փոքր իջեցնել, որպեսզի հնարավոր լինի պարապել» — մտածեցի ես, սակայն հետո իմացա, որ լամպը դիտմամբ է բարձր կախված. ո՞վ իմանա ի՜նչ կալանավորներ են ընկնում այս «մեկուսացման սենյակը». տրամադրության վատ ժամանակ կարող են իրենց վնասել... \nՄոռացա պատուհանը. — սենյակն ուներ մի բավականին մեծ պատուհան, որ նայում էր դեպի բակը: \nՉգիտեի՝ գիշերը կարելի է բանալ, թե ոչ: \nԵվ քանի որ նման տեղերում մարդ ավելի շուտ տրամադրվում է արգելված բաներ ենթադրել — որոշեցի, որ, երևի, արգելված է, և իմ պատուհանից բացվող տեսարանի ուսումնասիրության խնդիրը թողի հետևյալ օրվան, երբ հիմնովին կծանոթանամ Ուղղիչ Տան ներքին կանոնադրությանը:\n\n— Ահա՛ և Ուղղիչ Տունը, — մտածեցի ես սենյակն ուսումնասիրելուց հետո, նստեցի մահճակալի վրա և սկսեցի նայել դիմացի պատին: \nԼուռ էր. ոչ մի ձայն: \nԺամը կլիներ երեկոյան յոթը, և ես չգիտեի, թե ինչպե՜ս պիտի լուսացնեմ այդ անտանելի գիշերը: \n«Լավ, — մտածում էի ես, — ենթադրենք այս գիշեր մի կերպ լուսացրի — բա վա՞ղը, մյուս օ՞րը, և ո՞վ գիտե, թե քանի՜, քանի՜ այսպիսի գիշերներ»: \nԾանր, քարի նման, իջավ իմ կրծքին ու ճնշեց իմ սիրտը մարդուս ամենամեծ թշնամին աշխարհում — ձանձրույթը: \nԿարելի է ընտելանալ տըխրությանը, անգամ սիրել տխրությունը, կարելի է սիրել անհուսությունը և թախիծը, — բայց ընտելանալ ձանձրույթին՝ դա նշանակում է ընտելանալ մահվան: \n«Իսկ, հետաքրքիր է, ի՞նչ է կատարվում այնտեղ — այն մյուս կորպուսներում, կամերաներում» — մտածեցի ես, զգալով, որ միտքս սկսում է արդեն ելք փնտրել մահացու ձանձրույթից: \nՈւ բնազդով վեր կացա, մոտեցա պատուհանին, բաց արի պատուհանը: \nԵվ այն, ինչ բացվեց իմ աչքերի առաջ և հասավ իմ լսողությանը՝ թողեց ինձ վրա մի այնպիսի տպավորություն, ինչպիսի տպավորություն կարող է թողնել, ինչպես ենթադրվում է ընդհանրապես, անջուր անապատն ընկած բեդվինի վրա կանաչ օազիսը: \nԲաց պատուհանի միջից ես տեսա դիմացը մի շարք լուսավոր պատուհաններ և այդ պատուհաններից իմ ականջին հասան երգի, մանդոլինի, սրինգի, քամանչի և բարձր խոսակցության ու ծիծաղի ձայներ: \nԱյդ բոլոր ձայների միջից ամենից հմայիչն էր սակայն քամանչի կրծքային, թավ ձայնը, որ քսվում էր սրտիս, ինչպես վիոլոնի քաղցրաթախիծ նվագ: \nՔամանչի ձայնը գալիս էր հենց դիմացի պատուհանից, առաջին հարկից,— իսկ մյուս ձայները — երկրորդ հարկից: \nԻնձ բավականին տարօրինակ և անհասկանալի թվաց այն, որ վերի հարկի պատուհաններից մի քանիսում լույսը կրկնակի վառ էր, քան մյուս պատուհաններինը: \nԻնչո՞վ բացատրել այդ: \nԵվ ապա՝ ինձ բավականին շփոթեցրեց և մի այլ Հանգամանք. — երգի, մանդոլինի և սրինգի ձայները գալիս էին ոչ թե անմիջապես վերի պատուհաններից, այլ խորքից. պարզ էր, որ նվագում ու երգում էին ոչ թե հենց այդ պատուհաններն ունեցող կամերաներում, այլ ավելի դենը, ներսում: \nԱյնինչ միանգամայն որոշ էր, որ քամանչա նվագում են ներքեվի հարկի հենց այն կամերայում, որին պատկանում է դիմացի պատուհանը: \nԵս դեռ այս մտքերով էի զբաղված, երբ վերևում հանկարծ նվագն ու երգը դադարեց — և իմ ականջին հասավ... մի բուռն ծափահարություն... \nՄիանգամայն պարզ էր, որ ծափահարում է ոչ թե մի կամերայի բնակչություն — ասենք մի 15 — 20 մարդ, այլ շատ ավելի հոծ, բազմամարդ հասարակություն: \nԱյս բոլորն ինձ համար մութն էր դեռ, համարյա հանելուկ: \nԵս զանազան ենթադրություններ էի անում: \nԵրևի հավաքվել ուրախանում են մի մեծ կամերայում, կամ միջանցքում, — մտածում էի ես, երբ հանկարծ ծափահարությունները դադարեցին և վերևի հարկում տիրեց մեռելային լռություն: \nՆերքևի հարկում միայն, դիմացի կամերայում, դեռ քաղցր լալիս էր իր արևելյան տխրությունը մանկահասակ աղջկա կրծքային ձայնով աներևույթ քամանչան– — և ես զգում էի, որ չկա արդեն այն անտանելի ձանձրույթը, որը մի վայրկյան առաջ սպառնում էր ինձ խեղդել, որ նա արդեն փոխվել է իմ սրտում մի անուշ տխրության... \nԱյդպիսի տխրություն է պատում մարդկային սրտին գարնանային առավոտները, երբ մարդ ելնում է դաշտ ու նայում դեպի հեռուները տանող ճանապարհներին: \nԵվ ոչ թե ծանր ու ճնշող, այլ թեթև ու հեշտ է այդ տխրությունը, որովհետև նրա միջով մարդ խորը, խորը ճաշակում է կյանքի անհունությունն ու անեզրությունը, զգում է, որ անսահման է կյանքը և կրում է իր մեջ դեռ անհուն ու անսպառ գանձեր ու կարելիություններ: \nԵվ թող պարադոքս չթվա, եթե ասեմ, որ ըստ էության խորը օպտիմիստական է այդ տխրությունը — այդպիսի՛ ահա խոր օպտիմիստական տխրությամբ է համակված և Բեթհովենի հերոսական երաժշտությունը, որն այնքան սիրում էր Վլադիմիր Իլյիչ Լենինը... \nՀենված իմ «մեկուսացման սենյակի» պատուհանի գոգին՝ ծարավ ալկոհոլիկի նման ես խմում էի դիմացի պատուհանից սուրացող քամանչի տխրությունը, երբ վերևի պատուհաններից կրկին լսվեց մի բուռն ծափահարություն և, միևնույն ժամանակ, բացվեց իմ սենյակի դուռը և ներս մտավ հիվանդանոցի ծառայողը:\n\n— Թեյ ուզո՞ւմ եք, — ասաց նա մոտենալով և, ժպտալով, ավելացրեց. — Պատուհանը չի կարելի երեկոները բանալ. արգելված է:\n\n\n\n\n\n\n— Ի՞նչ ծափահարություն է, — առանց այլևայլության, առանց պատուհանը փակելու, հարցրի ես նրան և ցույց տվի դիմացի պատուհանները,— և ինչո՞ւ է այնտեղ լույսն ավելի պայծառ, քան մյուս կամերաներում:\n\n— Այնտեղ Ուղղիչ Տան կուլտբաժինն է, — պատասխանեց ծառայողը,— այսօր «կենդանի լրագիր» է:\n\nՀիվանդանոցի ծառայողի այս խոսքերից հետո ինձ միանգամայն հասկանալի դարձան թե՛ երգը, թե՛ նվագը, թե՛ ծափահարությունները և թե՛ դրանցից հետո տիրող երկար լռությունը:\n\n— Իսկ ո՞վ է նվագում քամանչեն — այնտեղ, — ցույց տվի դիմացի պատուհանը:\n\n— Մեր կալանավորներից է, Մնոն է — շատ լավ կնվագե, չէ՞...\n— Շա՛տ լավ, ընկե՛ր, ավելի՛ քան լավ... \nԻսկ մինչև ե՞րբ կարելի է նվագել...\n— Մինչև երբ որ ուզեն — կուզեն թող մինչև լույս նվազեն...\n— Թեյ չեմ ուզում, — ասացի ես ծառայողին, — ավելի լավ է թույլ տվեք, որ պատուհանը բաց մնա...\nԵվ մենք գաղտնի համաձայնության եկանք, որ ես պատուհանը կիսաբաց կթողնեմ, բայց չեմ մոտենա ու չեմ կանգնի պատուհանի առջև: \nՀետո նա դուրս գնաց և դուռը ծածկեց:\n\n— Այստեղ այնքան էլ մռայլ չէ, ինչպես մտածում էի ես, կամ ինչպես եղել է քեռի Դոստոևսկու «Մեռյալ տանը» — ասացի ես ինձ և, պառկելով մահճակալի վրա, սկսեցի լսել Մնոյի երաժշտությունը: \nԱյդ երեկո — իմ Ուղղիչ Տուն մտնելուս առաջին երեկոն — ես երկար լսեցի այդ նվագը, և այդ նվագն ինձ համոզեց, որ դեռ չի վերջացել կյանքը, որ անսպառ է նա ու անհուն և կրում է իր մեջ անթիվ ու անսպառ բույրեր ու կարելիություններ: \n— Շնորհակալություն Մնոյին: \nԵվ այն հիվանդանոցային ծառայողին, որ բաց արեց իմ առջև վերևի հարկից եկող նվագի ու ծափահարությունների գաղտնիքը: \n«Այստեղ էլ մարդիկ են ապրում, ինչպես դուրսը, և, ինչպես երևում է, ունեն, ինչպես դուրսը, ապրելու և ուրախանալու բոլոր հնարավորությունները» — ասացի ինքս ինձ և պառկեցի քնելու:\n\nԻսկ հետևյալ առավոտ ես արթնացա բավականին հանգիստ տրամադրությամբ — և այդ օրվանից իմ առջև սկսեց հետզհետե բացվել միանգամայն անծանոթ, աներևակայելի, իր յուրօրինակությամբ և անսպասելիությամբ համարյա զարմանալի մի աշխարհ...\nII. Ծաղկանոցը, Ուղղիչ Տան պետը, արհեստանոցները և կալանավոր կանայք\nՀետևյալ առավոտ արթնանալիս ես այն զգացումն ունեի, որ մի լավ բան կար երեկ գիշեր քնելուս վայրկյանին և այդ «լավ բանը» ինչ գնով էլ լինի հարկավոր է հիշել: \nՈւ հիշեցի իսկույն ախ, հա՛, Մնոյի նվագն էր և վերևի ծափահարությունները...\nՇտապ հագնվեցի և առաջին հերթին լայն բաց արի պատուհանը և նայեցի... \nԵվ այն, ինչ որ բացվեց իմ աչքերի առջև — ես չեմ մոռանա երբեք, ինչպես մարդ չի կարող մոռանալ իր կյանքի ամենապայծառ վայրկյանները: \n— Պարզ, անամպ առավոտ էր, կապույտ երկինք: \nԻմ պատուհանից մինչև դիմացի կորպուսը բավականին ընդարձակ, մաքուր մի բակ էր և այդ բակի մեջտեղը, իմ պատուհանից դեպի ձախ, ուր բակը ավելի էր լայնանում — փռված էր իմ դեմ մի փոքրիկ, բայց զարմանալի գեղեցիկ ծաղկանոց: \nԳուցե ոչ մի առանձին բան չկար այդ ծաղկանոցում, գուցե դրսի աշխարհում նա չթողներ իմ վրա և ո՛չ մի տպավորություն, բայց այստեղ, Ուղղիչ Տան պատերի ներսում, ուր ես սպասում էի տեսնել գորշ պատեր ու մռայլ ամայություն, — այստեղ այդ փոքրիկ ծաղկանոցը թողեց ինձ վրա անասելի պայծառ տպավորություն: \nՆրա շուրջը, ինչպես և բակի այլ տեղերում, դրված էին ցածլիկ, երկարավուն նստարաններ: \nՄի քանի կալանավորներ նստած դրանց վրա գիրք կամ թերթ էին կարդում, մի քանի ուրիշները շրջում էին բակում ու զրուցում: \nՅուրաքանչյուրն իր զգեստներով, քաղաքացիական հագուստով, այնպես որ մի վայրկյան եթե մոռանալու լինեիք Ուղղիչ Տան պատերը` կարող էր թվալ` թե ազատ քաղաքացիներ են քաղաքային բուլվարում: \n— Ես դեռ հափշտակված նայում էի այդ փոքրիկ ծաղկանոցին և ագահաբար շնչում առավոտվա թարմ օդը, երբ սենյակիս դուռը բացվեց և ներս մտավ ինձ անծանոթ մի անձնավորություն: \nԵս հեռացա պատուհանից և ընդունեցի նրա բարևը:\n\nԵրեսունհինգին մոտիկ, միջահասակ, լայնաթիկունք, ժամանակից առաջ կիսասպիտակած մազերով: \nԲաց դեմք: \nԱռաջին հայացքից կարելի է ասել, որ բանվոր է եղել, բայց վաղուց թողել է բանվորությունը: \nՀագուստը՝ սովորական խորհրդային ծառայողի հագուստ: \nՔաղաքացիական շալվար, նույն գույնի բլուզ: \nԶենք չունի:\n\nՆա սեղմեց ձեռքս և ասաց իր ազգանունը: \nԵս լսել էի, որ այդպես է Ուղղիչ Տան պետի ազգանունը և անմիջապես, օգտվելով առիթից, հարցրի՝ ցույց տալով պատուհանից երևացող բակը.\n— Ինձ կարելի է այնտեղ...\n— Ոչ, չի՛ կարելի, — ասաց նա հանգիստ՝ ուղիղ նայելով աչքերիս. — այնտեղ քաղաքական կորպուսն է: \nՁեզ կարելի է գնալ քրեական կորպուսի բակը, որը ոչնչով վատ չէ դրանից:\n\nԵվ անսպասելի ժպտաց:\n\n— Իսկ ո՞ր ժամերին:\n\n— Երբ որ կամենաք: \nԱռավոտից մինչև երեկո թե՛ կամերաների, թե՛ կորպուսի դռները բաց են: \nԲակ չի կարելի դուրս գալ միայն Ժամը երեկոյան 7-ից հետո, իսկ մինչ այդ կալանավորներն ազատ են: \nԻսկ գիշերները փակվում են միայն կորպուսի դռները, կամերաների դռները երբեք չեն փակվում: \nԵրեկոները կալանավորները մինչև ժամը 12-ը կարող են գնալ կուլտբաժին, եթե կա ներկայացում կամ կենդանի լրագիր, իսկ եթե ներկայացում-բան չկա՝ մինչև ժամը 9 — 10-ը` գրադարան-ընթերցարան:\n\n— Այս ձեր Ուղղիչ Տունն սկսում է ինձ բավականին հետաքրքրել, — ասում եմ ես ժպտալով:\n\n— Դեռ կծանոթանաք, կտեսնեք: \nԱռայժմ ասեք՝ ի՞նչ է ձեզ հարկավոր:\n\nԵվ նա նայում է սենյակին:\n\n— Մի գրասեղան: \nՈւրիշ ոչինչ:\n\n— Շատ լավ, ես կկարգադրեմ, որ բերեն: \nԻսկ այժմ ես, գնամ — հարկավոր է բանվորներ ուղարկել:\n\n— Ի՞նչ բանվորներ:\n\n— Դրսի աշխատանքի: \nՈւղարկում ենք կալանավորներին դրսի աշխատանքի:\n\n— Պահակո՞վ:\n\n— Ոչ: \nԱռանց պահակի: \nՄշտական թույլտվություններ ենք տալիս, գնում են դրսի աշխատանոցներում աշխատում: \nԱյսօր հարկավոր է թույլտվությունները փոխել, հների ժամանակն անցել է:\n\nԻսկ ի՞նչ արհեստանոցներ են դրանք:\n\n— Դրսում առայժմ ունենք կոշկակարանոց և դերձականոց: \nԻսկ ներսում՝ հյուսնոց, դարբնոց, խոզանականոց և այլն: \nԱ՜յ, երբ որ թեյ խմեք վերջացնեք՝ եկեք տեսեք:\n\nԵվ Ուղղիչ Տան պետը ելնում է դուրս:\n\nԵս արագ լվացվում եմ և անմիջապես բակը վազում: \nՀիվանդանոցից դուրս գալիս` աջ կողմը ձգվում է բակը` մինչև Ուղղիչ Տան պատը, դիմացը՝ գրասենյակն է, որից այն կողմը՝ քրեական բակի դարբասը, իսկ ձախ կողմը քրեական կորպուսի պատը: \nԱյդ ժամանակ, երբ ես նոր էի ընկել Ուղղիչ Տուն՝ հիվանդանոցից դեպի աջ, կամ դրսից մտնելիս` դեպի ձախ, մինչև պատը ձգվող տարածությունը դեռ դատարկ էր. այնտեղ ցցված կար միայն ջրմուղային մի խողովակ, որի առջևը լվացվում էին կալանավորները: \nԵրբ ես դուրս եկա բակ տեսա մի խումբ մարդիկ, որ լվացվում էին այդտեղ, կամ շրջում: \nՆրանցից մի քանիսը գրավեցին իմ ուշադրությունը:\n\nՄաքուր, կոկ հագնված, սափրված, ինտելիգենտ դեմքերով երիտասարդներ:\n\n— Ովքե՞ր են դրանք, — հարցրի հիվանդանոցի ծառայողին:\n\n— Գրասենյակը կաշխատին:\n\n— Կալանավորնե՞ր են, թե դրսից են գալիս:\n\n— Կալանավորներ են:\n\n«Այ քեզ տարօրինակ կալանավորներ» — մտածեցի ինքս ինձ, — «նայես ի՞նչ գործերով են բռնված»:\n\nԳնացի պետի առանձնասենյակը: \nՄիջակ մեծությամբ մի սենյակ, գրասեղան, մի քանի նստարաններ: \nԿարծում էի, թե մուտքի առաջ պահակ կլինի. չկար: \nԿալանավորներն ազատ մտնում ու դուրս էին գալիս զանազան խնդիրքներով: \nԵրբ ես ներս մտա՝ պետի հետ խոսում էր մի տարիքոտ գյուղացի կալանավոր:\n\n— Ինչո՞ւ համար ես ուզում քաղաք գնալ, — հարցնում էր պետը կալանավորին:\n\nՕղլուշադս է էկե գեղեն, էրթամ տեսնիմ...\n— Է, թող ինքը գա՝ տե՛ս:\n\nԿալանավորը նայում է գետին և ամոթխած ժպտում:\n\n— Լա՛վ, — ասում է պետը՝ այդ պերճախոս փաստարկումից հետո ինքն էլ ժպտալով. — գնա՛ մինչև ժամը 5-ը, բայց չուշանաս: \n— Քանի՞ տարով ես վճռված:\n\n— Երեք:\n\n— Ինչքա՞ն ես նստել:\n\n— 8 ամիս:\n\n— Խիստ մեկուսացում ունե՞ս:\n\n— Ունեի՝ անցած շաբաթ հանեցին:\n\n— Կերթաս առանց պահակի, բայց տես` չխմես:\n\nՊետը զանգահարում է: \nԿողքի գրասենյակից մտնում է մի պաշտոնյա, որին կարգադրվում է թույլտվություն գրել այդ կալանավորի համար– և կալանավորը պաշտոնյայի հետևից մտնում է գրասենյակ:\n\n— Ուզո՞ւմ եք, — ասում է Ուղղիչ Տան պետը վեր կենալով և դիմելով ինձ. — գնանք մեր արհեստանոցները տեսեք: \nԵս սիրով համաձայնում եմ, և մենք գնում ենք արհեստանոցները:\n\nԱռաջին արհեստանոցը, որ մենք մտնում ենք, դարբնոցն է: \nԳտնվում է Ուղղիչ Տան մուտքից անմիջապես դեպի աջ: \nԱրհեստանոցը Փոքր է, անհարմար: \nՇինում են երկաթյա մահճակալներ, թիթեղե վառարաններ և այլն:\n\n— Այս տարի մտադիր ենք բոլոր Փայտե կոյկաները փոխել երկաթե մահճակալների, — ասում է պետը. — մի մասը, քաղաքական կորպուսում, արդեն փոխել ենք, հիմա կամաց-կամաց փոխելու ենք և մյուսները: \nԱրհեստանոցը փոքր է, մտադիր ենք հիվանդանոցի բակում նոր արհեստանոցներ շինել:\n\nԱպա անցնում ենք հյուսնոցը: \nՍա ավելի ընդարձակ է, քան դարբնոցը, սակայն նույնպես չի բավարարում պահանջին: \nԱյստեղ շինում են պահարաններ, սեղաններ, կոյկաներ և այլն: \nԱյստեղից մենք ելնում ենք դուրս և գնում խոզանականոցը, որ գտնվում է Ուղղիչ Տան գրասենյակի վերևը՝ երկրորդ հարկում:\n\nՎերի հարկը բարձրանալիս` իմ ուշադրությունն են գրավում մի քանի կանայք, բոլորն էլ տարիքոտ: \nԹեկուզ հագնված են ոչ այնքան էլ վատ, բայց նման են «գաղթական» նանեների:\n\n— Ովքե՞ր են, — հարցնում եմ պետին:\n\n— Կալանավոր կանայք, վերի հարկում են ապրում:\n\n— Ինչո՞ւ են բռնված:\n\n— Մեծ մասամբ «միջնորդության» համար: \nԻսկ այն մեկը թուրք կին է` ամուսնու հետ միասին ձերբակալված է սահմանն անցնելու համար:\n\n— Սալամ-ալեյքում, բաջի՜ , — ժպտալով ասում եմ ես թուրք կնոջը, որի դեմքը ներքևից մինչև քիթը և վերևից մինչև աչքերը ծածկված է:\n\nՆա արագ շրջում է երեսը և մտնում իրենց կամերան: \nՔահ-քահ նրա հետևից ծիծաղում են հայ կանայք, և մենք մտնում ենք խոզանականոցը:\n\nԽոզանականոցը բավականին ընդարձակ մի աշխատանոց է, բաղկացած երկու սենյակից: \nԱռույգ, ժիր՝ աշխատում են կալանավորները՝ կապույտ գոգնոցներով, և մարդ մոռանում է, որ գտնվում է Ուղղիչ Տանը, հին տերմինով ասած՝ բանտում: \nԽոզանականոցը Ուղղիչ Տան ամենից լավ դրված արհեստանոցն է, և նա բավականին հասույթ է տալիս ինչպես Ուղղիչ Տանը, այնպես էլ այդտեղ աշխատող կալանավորներին:\n\nԱյդտեղից մենք անցնում ենք կողքի սենյակը, ուր ծրարներ են պատրաստում:\n\n— Իսկ երեկոյան, կամ, կուզեք հիմա` կարող եք գնալ կուլտբաժինը և տեսնել այնտեղ մեր նկարչական արհեստանոցը, ուր նաև շրջանակներ և այլ իրեր են պատրաստում: \nԱյժմ ինձ ներքևում սպասում է Նիկոլաևը, մեր տեխնիկը, որ նոր արհեստանոցների նախագիծ է պատրաստել: \nՈւզո՞ւմ եք` գնանք միասին տեսնենք:\n\nՄենք դուրս ենք գալիս, որ գնանք գրասենյակ և այդտեղ, միջանցքում, մեզ կրկին հանդիպում են կին կալանավորները: \nՆրանցից մեկը մոտենում է պետին:\n\n— Ընձի պապիրոս տո՜ւր, — ասում է կարճ ու կտրուկ:\n\n— Ու, թաղե՜մ գլուխդ, — երեսը իբր թե ամոթխածությունից մի կողմ շուռ տալով` ասում է նրան մյուսը:\n\nՈւղղիչ Տան պետը տալիս է առաջին կնոջը մի գլանակ և դառնալով դեպի ինձ.\n— Ճանաչո՞ւմ ես մեր Անուշին ու Մարգարիտին, — ասում է ժպտալով:\n\nԱյս խոսքերի վրա կրկին քահ-քահ ծիծաղում են Մարգարիտն ու Անուշը և մտնում կամերա: \nՀետագայում, երբ զանազան պատճառներով քաղաքի հետ ունեցած իմ կապը կտրվեց, նրանք լվանում էին իմ սպիտակեղենը, մաքրում շորերըս, — մի խոսքով` ցույց էին տալիս դեպի ինձ շատ բարեկամական վերաբերմունք, որին իբրև շնորհակալություն ես նվիրում էի նրանց ծխախոտ, կամ գլանակներ: \nՄեկ-մեկ էլ Ուղղիչ Տան խանութից գնում էի նրանց համար էժանագին քաղցրավենիներ, որ այդ քառասունն արդեն անց, համարյա պառաված նանեներին մեծ հաճույք էր պատճառում: \n— Այդ չնչին նվերներից առանձնապես ուրախանում էր Անուշը, որի մգլած դեմքը փայլում էր հրճվանքից:\n\nՆայես ի՞նչ են անում հիմա նրանք՝ Մարգարիտն ու Անուշը...\nIII. Քրեական կորպուսը. — բակը. — կամերաները. —\nկալանավորներից ստացած իմ առաջին, ընդհանուր տպավորությունը\nԵրբ մենք Ուղղիչ Տան պետի հետ միասին մտանք գրասենյակ` դուրս եկավ, որ տեխնիկ Նիկոլաևը, որի նախագիծը մենք եկել էինք տեսնելու, ինչ-որ տեղ է գնացել: \nՎերադառնալու էր մի, կամ կես ժամից հետո, ուստի ես թողի գրասենյակը և գնացի քրեական կորպուսը նայելու: \nՈւղղիչ Տանը ես դեռևս ոչ մի ծանոթ չունեի, ուստի գնացի մենակ:\n\nԳրասենյակից դուրս գալիս դեպի ձախ, հինգ քայլ հեռավորության վրա, գտնվում է քրեական կորպուսի դարբասը: \nԴա փայտյա մի մեծ դուռ է, որ փակվում է այդ դռանն անհամապատասխան մի փոքրիկ կողպեքով:\n\nԴուռը փակ էր, իսկ դռան առջև կանգնած էր մի կալանավոր` դռան բանալին ձեռին: \nԱյդ հանգամանքն առաջին հայացքից ինձ զարմացրեց. ինչպե՞ս են վստահում կորպուսի բանալին մի պատահական կալանավորի... «Գուցե և ո՞չ պատահական» — անցավ իմ մտքով և այդ անմեղ կալանավորը թողեց ինձ վրա մի դաժան ու անողոք Ցերբերի տպավորություն: \nՀետագայում ես իմացա, որ զուր էին իմ կասկածները թե՛ այդ դարբասի, թ՜ե կալանավորի մասին: \nՔրեական կորպուսի այդ դարբասը ոչ մի կապ չուներ Ուղղիչ Տան ներքին հսկողական սիստեմի հետ: \nՆա փակ էր պահվում միայն նրա համար, որպեսզի կալանավորներն առանց գործի գրասենյակ կամ հիվանդանոց չգնան, չխռնվեն այդ տեղերում և չխանգարեն պարապմունքներին: \nԻսկ այդ դռան առջև ընդհանրապես կանգնեցնում էին ամենախեղճ կալանավորներին, որովհետև նրանք այդտեղ կատարում էին հասարակ դռնապանի դեր:\n\n— Կարելի՞ է անցնել:\n\nՆա իսկույն բաց արեց դուռը, — կողպեքը չէր էլ կողպած, այլ միայն անցկացրած էր օղակներին, — և ես մտա քրեական կորպուսի բակը:\n\nԴիմացս ինչ-որ միհարկանի մի շենք էր, և ես քայլերս ուղղեցի դեպի նա: \nՄի քանի քայլ գնալուց հետո թեքվեցի դեպի աջ. դուրս եկավ, որ այդտեղ Ուղղիչ Տան խոհանոցն է ու բաղանիքը:\n\nԻնչպես ճանապարհին, այնպես էլ խոհանոցում ու բաղանիքում, որ այդ օրը չէր աշխատում, ինձ հանդիպում էին զանազան կալանավորներ՝ խումբ-խումբ ու առանձին-առանձին: \nՆրանք բոլորն էլ զննող հայացքներով ինձ էին նայում, և ինձ մի փոքր անհաճո էին այդ հայացքները: \nԵս էլ նայում էի նրանց, և նրանք բոլորն էլ ինձ թվում էին փակ, իրենց մեջ քաշված, խոժոռ ու անսիրալիր մարդիկ, որոնք ինձ հետ երբեք չեն ընկերանա ու չի ստեղծվի երբեք իմ և նրանց միջև հասարակ մարդկային փոխհարաբերություն: \nՆրանց նայելով` ես հիշում էի Դոստոևսկու և Դորոշևիչի հերոսներին ու սիրտս ճմլվում էր մենակությունից: \n«Նայես պիտի լինի՞, որ անցնեմ այս մարդկանց միջով և նրանք ինձ պարզապես բարևեն ու ժպտան — բարևեն ու ժպտան» — այս էր իմ միակ երազանքը այդ վայրկյանին, և ես բնազդաբար պատի մոտով էի գնում, որ նրանց չանհանգստացնեմ, չգրավեմ նրանց ուշադրությունը: \nԵս կարո՞ղ էի իմանալ առաջին իսկ վայրկյանից, որ նրանցից շատերը, դե, բոլորն համարյա, շատ ընկերական ու հասարակ մարդիկ են, և ես մի շաբաթ անց կունենամ այստեղ շատ ընկերներ ու բարեկամներ... \nԻհարկե, այնպիսի ընկերներ ու բարեկամներ, ինչպիսիք մարդ ունենում է բոլոր պատահական տեղերում — գնացքներում, երբ երկար ճանապարհ է գնում, ռազմաճակատում և այլն:\n\nԲաղանիքը փակ էր, իսկ խոհանոցում առանձին ոչինչ չկար: \nՀսկայական պղինձներ, ինչպես զորանոցներում: \nԽոհանոցային շապիկներ հագած մի քանի կալանավոր, որոնցից մեկը ջուր էր լցնում պղինձները, իսկ մի քանիսը պատի մոտ նստած՝ գետնախնձոր էին մաքրում: \nԱհա և ամբողջը: \nՈւստի ես առանց երկար սպասելու դուրս եկա այդտեղից և քայլերս ուղղեցի դեպի քրեական կորպուսը:\n\nԴեմը — քրեական կորպուսի բակն էր, մի ընդարձակ բակ, համարյա մի փոքր դաշտ: \nԲակն Ուղղիչ Տունը շրջապատող պատերից բաժանված էր փայտյա ցցերի վրա խփված երկաթալարերով, որոնց և պատերի միջև մնում էր չորս քայլաչափ տարածություն: \nԱյդտեղ շրջում էր զինվորական պահակը` հրացանը ձեռին:\n\nՊատերից անդին, հեռուն Երևանի գորշ բլուրներն էին, որնք երեկոները դառնում էին կարմիր-պղնձագույն... \nԴրանք ինձ հիշեցրին լայն ու ազատ աշխարհը, և ես ինձ զգացի որբ ու աշխարհից կտրված:\n\nՆայեցի շուրջս: \nԿորպուսի պատերի տակ ու դեմը, երկաթալարերից քիչ այս կողմը՝ խումբ-խումբ նստոտած էին զանազան կալանավորներ: \nՈւրիշները շրջում էին բակում ու զրուցում: \nՆրանցից և ոչ մեկը դեռ ինձ չէր ճանաչում և ինձ թվում էր համառորեն, որ՝ որպես տկլոր մարդը բուլվարում՝ այդպես էլ ես նրանց մեջ գրավում եմ բոլորի զարմացող ու հեգնող ուշադրությունը: \nԱյդ զգացումը ամրացնում էր իմ մեջ և այն հանգամանքը, որ բոլորն էլ նայում էին ինձ երկար, զննող հայացքներով, և ինձ առաջին անգամից դժվար էր կարդալ, որ այդ հայացքների միջից ինձ նայողը-պարզ մարդկային հետաքրքրությունն է նորեկով և այն էլ այնպիսի մի նորեկով, որի մասին նրանք, այսպես թե այնպես, լսել էին:\n\nԱնցա նրանց միջով և մտա քրեական կորպուսը: \nԱնցնելիս ես նայում էի նրանց և աշխատում գուշակել նրանց հանցագործությունների տեսակն ու որակը: \nԵվ այն կալանավորները, որ այդտեղ առաջին անգամից ինձ թվացին խոժոռ մարդասպաններ և անողոք բանդիտներ — հետագայում, երբ ես նրանց հետ ծանոթացա և իմացա գործերը — դուրս եկան կալանավորներից ամենաանմեղները... \nԵվ — ընդհակառակը: \nՀամարյա բոլոր նրանք, որ իմ ուշադրությանը չէին արժանացել իրենց դեմքերով ու արտաքինով, որոնք թվացել էին ինձ անվնաս, երևի թյուրիմացությամբ այստեղ ընկած, խեղճ ու ողորմելի մարդիկ — հենց դրանք էին, որ դուրս եկան ամենածանր հանցանքների համար դատապարտվածներ...\nԱռաջին անգամից քրեական կորպուսի ներսը թողեց ինձ վրա ծայր աստիճանի ծանր, ճնշող տպավորություն: \nՄուտքի երկաթյա դուռը, միջանցքների տոմետե հատակը, հաստ պատերը և կամերաների կլորաձև, նույնպես երկաթյա դռները — այս ամենը բավական էին մորմոքով լցնելու յուրաքանչյուր նորեկի սիրտ... \nԴա նախկին ցարական նահանգական բանտն էր, ցարական մռայլ ու բութ պետական ոճը: \nՈ՞վ իմանա, ինչե՜ր են կատարվել այստեղ, այս մռայլ միջանցքներում, երբ շրջում էին այստեղ ցարական պահակները և մռայլ բանտապետները. ինչքա՜ն հոգիներ են մորմոքել ու մեռել, — մտածում էի ես ու նայում շուրջս: \nՉնայած որ միջանցքներում լույսը միանգամայն բավարար էր, սակայն առաջին անգամից այդ միջանցքները թողին իմ վրա մռայլ, մութ, անօդ գալերեյաների տպավորություն: \nԵրևի մի քիչ և ա՜յլ լիներ տպավորությունս, եթե ես առաջին անգամ կորպուսը մտնեի ոչ թե մենակ, այլ որևէ ծանոթի ուղեկցությամբ:\n\nՔրեական կորպուսի ներքևի հարկի միջանցքը մտնելով, ես նախ գնացի դեպի ձախ և դեմ առա մի փակ դռան, որի մոտ, փայտյա աթոռի վրա, նստած էր մի հսկիչ:\n\n— Ի՞նչ դուռ է, — հարցրի հսկիչին:\n\n— Էստեղ սեկրետներն են, վարի սեկրետները, — պատասխանեց հսկիչը և կարծեց, թե ինձ մի բան հասկացրեց: \nՀետագայում ես իմացա, որ այդտեղ, ինչպես և դրա վերևը` երկրորդ հարկում, Ուղղիչ Տան մեկուսարաններն են, ուր մեկուսացվում են քննության տակ գտնվող կալանավորները մինչև դատի օրը: \nԴատից հետո նրանք տեղափոխվում են կամերաները կամ ազատվում:\n\nՎերադարձա ետ ու հասա միջանցքի մյուս ծայրը, հինգ կամերա կար միայն ներքևի հարկում: \nԿամերաների դռները բոլորն էլ բաց էին և ազատ ներս ու դուրս էին անում կալանավորները: \nՀսկիչներ չկային: \nՄիակ հսկիչը նա էր, որ նստած էր մեկուսարանի առջև:\n\nԱռաջին անգամ ես մտա քրեական կորպուսի առաջին կամերան, որ գտնվում է միջանցքի ծայրում: \nԱյդտեղից սկսվում են աստիճանները, որոնք տանում են վերև կուլտբաժին:\n\nԼայն, լույս, հսկայական պատուհաններով, ընդարձակ մի սենյակ էր դա, որի մեջ, պատերի երկայնքով, դրված էին քսանի չափ փայտյա թախտեր: \nՊատերը մաքուր սպիտակացրած էին, առաստաղը նույնպես: \nԱռաստաղի մեջտեղից բարակ երկաթալարով կախված էր մի էլեկտրական լամպ: \nՀատակը, ինչպես երևում էր, նոր էին մաքրել: \nԿամերան դատարկ էր: \nԱնկյունում միայն, անկյունի թախտի վրա երկու կալանավոր նստած՝ ինչ-որ զրույց էին անում: \nԵրբ ես ներս մտա նրանք բարձրացան և մոտեցան ինձ: \nԲարևեցին:\n\n— Ովքե՞ր են այստեղ մնում:\n\n— Կալանավորներ, — ժպտացին նրանք, կարծես ուզում էին ասել, որ դա ինքնին հասկանալի մի բան է, որ բացատրություն չի պահանջում:\n\n— Բա որտե՞ղ են:\n\n— Գործի են գնացել: \nէս կամերում էս երկուսս ենք անգործ: \nԵս կամերը մաքրողն եմ, իսկ էս էլ — թույլ է, չի կրնա աշխատի:\n\n— Որտե՞ղ են աշխատում:\n\n— Հյուսնոցում, մի մասն էլ դրսի արհեստանոցներում:\n\n— Ինչո՞ւ համար ես դատված, — հարցրի կամերը մաքրողին:\n\n— Գողության, — ժպտալով պատասատնեց նա: \nԴա մի քսաներկու-քսաներեք տարեկան, գյուղական արտաքինով երիտասարդ էր. հիվանդոտ, դեղին դեմք ուներ ու շուտ-շուտ թարթվող աչքեր:\n\n— Իսկ դու, — հարցրի մյուսին:\n\n— Ես շնողցի եմ, — ասաց նա կարճ, կարծես դրանով բացատրված էր ամբողջը: \nԵվ այդ այդպես էլ էր. հետո ես իմացա, որ Ուղղիչ Տան բոլոր շնողցի կալանավորները բռնված են մի գործով` Շնողի բջիջի հայտնի գործով:\n\nԴուրս եկա այդտեղից և մտա մյուս կամերաները: \nԲոլորն էլ նույն մեծությամբ, բոլորում էլ, միջին հաշվով՝ մոտ քսան կոյկա: \nԲոլոր կամերաներում էլ ընդամենը երկու-երեքական հոգի կային, մնացածները գտնվում էին բակում, կամ արհեսատնոցներում:\n\nԲարձրացա վերևի հարկը. նույնը, ինչ որ ներքևում: \nԱյստեղ, սակայն, իմ ուշադրությունը գրավեցին մի քանի թուրք կալանավորներ, բոլորը գյուղացի: \nԵվ մեկ էլ այս վերևի կամերաներում աչքի էր զառնում այն հանգամանքը, որ կոյկաների վրա թափված անկողինները կամ կալանավորների այլ գույքը շատ ավելի աղքատիկ էին, քան ներքևի կամերաներում: \nՇատ կոյկաների վրա անկողիններ ամենևին չկային, դրանց փոխարինում էին ճղոտած փալասներ կամ պարզապես պարկեր: \nԱյնինչ, ներքևի կամերաներում, կոյկաների համարյա 3/4 ծածկված էր տնային անկողիններով, տնային գույնզգույն վերմակներով և սպիտակ բարձերով: \nՊարզ էր՝ վերևի կամերաներում ապրում էր ավելի չքավոր բնակչություն, քան ներքևում: \nՄաքրությունը նույնն էր. ինչպես միջանցքներում, այնպես էլ կամերաներում հատակների վրա չէիք տեսնի մի լուցկու կամ գլանակի մնացորդ:\n\nՄինչ ես զբաղված էի այդ ամենի թեթևակի ուսումնասիրությամբ` կամերաներից ներս ու դուրս էին անում զանազան կալանավորներ և ոտից գլուխ տնտղում ինձ իրենց կասկածոտ հայացքներով: \nՍկսեցի իջնել ներքև ու մտածել ինձ հանդիպած կալանավորների մասին և աշխատել դրանց, ըստ արտաքին տպավորության, բաժանել որոշ խմբերի: \nԻնչպես բակում, այնպես էլ կորպուսում ինձ հանդիպած կալանավորների մեծ մասը գյուղացիներ էին, ըստ ազգության՝ համարյա կեսը թուրք: \nԱպա, ըստ քանակի, գալիս էին քաղաքաբնակ լյումպենները: \nԱյդպիսի տիպերի ես առաջ հաճախ հանդիպում էի Երևանի արևմտյան, զանգուամերձ ծայրամասում, այդտեղի սրճարաններում, գարեջրատներում և խանութներում: \nԵթե Երևանը ունի «մութ անկյուններ» — դրանք հենց այդ ծայրամասում են գտնվում: \nԱռավոտները ժամը 5-ին, կամ երեկոները, մթնելուց հետո, ես հաճախ գնում էի այդ կողմերը և երկար թափառում: \nԱյդտեղ մութ, խորհրդավոր, կեղտոտ անկյուններ կան, որ պինկերտոնյան գրականության մեջ հաճախ նկարագրվող որջերն են հիշեցնում: \nՄի տեսակ լյումպենական կնիք ունեն իրենց վրա այդ մութ որջերի բնակիչները, որոնք առաջին հայացքից աչքի են ընկնում, եթե ընդհանրապես ճանաչել ես դրանց: \nԵվ ահա, Երևանի Ուղղիչ Տան քրեական կորպուսի վերի հարկի կամերաներում ու միջանցքում ես հանդիպեցի բավականին թվով մարդկանց, որոնց նախապես տեսել էի վերոհիշյալ ծայրամասում: \nԵվ ես չսխալվեցի: \n— Վերևի կամերաներում ապրողների բավականին աչքի ընկնող մասը լյումպեն-ռեցիդիվիստներ էին և, ինչպես ես հետագայում տեղեկացա հիշյալ «մութ որջերի» հերոսներ: \nԴրանցից շատերի հետ հետագայում ես բավականին բարեկամացա և բավականին պրիմիտիվ ու իրենց տեսակի մեջ հետաքրքիր մարդիկ էին դրանք — Բաղղասարը, Լազգին, Մաչոն, Խուժան Խաչոն, Լյուսեյինը, Վալոն...\nԱպա գալիս էին նախկին խորհրդային ծառայողները, որոնց մյուս խմբերի կալանավորները «ինտելիգենտ» էին անվանում: \nԴրանց մեջ կարելի էր հաշվել և այն մի երկու զինվորականներին, որոնք ինձ հանդիպեցին այդ օրը: \nԱյս էր իմ առաջին խմբավորումը՝ Ուղղիչ Տան բնակիչներից ստացած իմ առաջին տպավորությունից հետո — և դա, ընդհանուր առումով, ճիշտ դուրս եկավ, երբ ես հետագայում ավելի մոտիկից ծանոթացա Ուղղիչ Տան բնակչությանը:\n\nԳյուղացիներ, լյումպեններ և նախկին խորհրդային ծառայողներ — ահա՜, ընդհանուր առումով, քրեական կորպուսի բնակչության սոցիալական կազմը: \n— Իհարկե, ինչպես իմ հետագա դիտողությունները պարզեցին՝ և դա այլ կերպ չէր էլ կարող լինել` այս խմբերից յուրաքանչյուրը ևս իր հերթին կարելի էր ենթարկել շերտավորման, մասնավորապես գյուղացիականը: \n— Կային չքավոր գյուղացիներ և կային կուլակներ, որոնք Ուղղիչ Տան բնակչության ներքին, կենցաղային շերտավորման խնդրում ոչ մի դեր չէին կատարում: \nԳյուղացիներն ընդհանուր առումով ապրում էին իրենց կենցաղով, լյամպեններն՝ իրենց, իսկ նախկին խորհրդային ծառայողները` Իրենց: \nԱյս տեսակետից էլ նրանք ինձ հետաքրքրում էին. — կալանավորական ներքին կենցաղի տեսակետից: \nԱյն հասարակությունը, ուր ես ընկել էի,— արտաքին աշխարհից կտրված, առանձնացված մի հասարակություն էր, որի մեջ, բացի ընդհանուր սոցիալական օրենքները` պե՜տք է որ նշանակություն ունենային և մի շարք այլ, սպեցիֆիկ օրենքներ, որ բխում էին Ուղղիչ Տան պայմաններից: \nԱյդտեղ պետք էր որ լինեին զուտ-կալանավորական, դրսի աշխարհում ոչ մի նշանակություն չունեցող, շահեր, որոնց իբր վերնաշենք՝ պիտի գոյություն ունենային կալանավորական՝ ներքին-կենցաղային հասկացողություններ ու բարոյական նորմեր: \nԻնձ ամենից առաջ հարկավոր էր ծանոթանալ այդ հասկացողություններին ու նորմերին, որպեսզի ես հնարավորություն ունենայի մուտք գործել դեպի այդ հասարակության սիրտը, հավասար անգամ դառնալ այդ հասարակության, թափանցել նրա էության խորքը և հասկանալ նրա հոգեբանությունը...\nՄտածելով այս ամենի մասին՝ ես կրկին իջա քրեական կորպուսի բակը և սկսեցի նայել կալանավորներին: \nԱյո՜. գյուղացիներ, լյումպեններ և նախկին խորհրդային ծառայողներ: \nՆրանք շրջում էին, դեսուդեն գնում, զրուցում, — իսկ ես կանգնած էի մենակ և միտք էի անում, թե նայես այս երեք խմբերից որի՞ ձեռքին է գտնվում կալանավորական ներքին ռեժիմը՝ ո՛չ թե վարչական, այլ կենցաղային իմաստով: \nԿալանավորների ո՞ր տարրն է արդյոք այս խայտաբղետ հասարակության ներքին հեգեմոնը՝ կալանավորական բարոյական նորմերի ու իդեալների կրողը: \nՆերսում, իրենց մեջ, իրենց առօրյա ընկերական-կենցաղային հարաբերություններում և ո՛չ թե վարչական կարգով, ըստ Ուղղիչ Տան պաշտոնական ռեգլամենտի: \nՄտածում էի, որ սրանք երևի կունենան իրենց ազդեցիկ մարդիկ, իրենց ավտորիտետները... \nԵվ աշխատում էի գուշակել, թե ինձ շրջապատողներից ո՞րը կարող է այդպիսին լինել...\nՍակայն ինձ ճնշում էր մենակությունը, և ես բնազդաբար քայլերս ուղղեցի դեպի գրասենյակը: \nՄի հաճելի, փրկարար գյուտ արածի նման՝ ուրախացած հիշեցի, որ արդեն ժամանակ է գնալու պետի առանձնասենյակը՝ նոր արհեստանոցների նախագիծը տեսնելու...\nԵվ ես քայլերս արագացրի ու մի անհետաձգելի գործով զբաղված մարդու մտահոգությամբ մտա Ուղղիչ Տան գրասենյակը, պետի առանձնասենյակը:\n\nIV. Կրկին Ուղղիչ Տան պետը, Նոր արհեստանոցների հիմնադրությունը, Բենժամենի մազերը և Լազգու կարծիքը կանանց մասին\nԵրբ մտա պետի առանձնասենյակը` այդտեղ արդեն նստած էր տեխնիկ Նիկոլաևը, որի գլխարկից ես ենթադրեցի, որ դա հենց այդ անձնավորությունը պետք է լինի: \nԿալանավոր էր, դատված վատնումի համար, գնում էր դրսի աշխատանքի և շատ քիչ էր երևում Ուղղիչ Տանը: \nԹե ինչպե՞ս էր տեղի ունեցել նրա վատնումը` ես այնպես էլ չիմացա, սակայն Ուղղիչ Տուն ընկնելուց հետո նա բավականին աշխատել էր այդ տան համար և այժմ պատրաստել էր Ուղղիչ Տան բակում կառուցվելիք նոր արհեստանոցների հատակագիծը, որը և բաց արեց նա, ու մենք սկսեցինք նայել:\n\nԴա կապտավուն, կարծես մի փոքր յուղոտ, հատկապես այդ նպատակի համար գործածվող, մագաղաթանման մի թուղթ էր, որի վրա նկարված էր արհեստանոցների հատակագիծը և ֆասադը: \nՍև մելանով գծած, կողք-կողքի, երկարավուն քառանկյունիներ, յուրաքանչյուրի մեջ երկու պատուհան և մի դուռ, ու այդ ամենի վերևը՝ բարակ ժապավենի նման կտուրը:\n\nՀարկավոր էր տեսնել Ուղղիչ Տան պետի Նիկոլաևը բաց արեց այդ կապույտ մագաղաթը և տվեց նրան նայելու... \nԵս շատ եմ տեսել մարդկանց՝ նրանց ուրախության ու տխրության պահերին, բայց նման անմիջական, լիաթոք–, համարյա մանկական ուրախություն, որ փռվում է մարդու ամբողջ դեմքի վրա — ես տեսնում էի առաջին անգամ:\n\n— Տեսե՛ք, է՛,-բացականչեց Ուղղիչ Տան պետը` մատը դնելով ապագա արհեստանոցների կտուրին, — էս մեր արհեստանոցներն են լինելու... \nՊատկե՜րք է, կատարյա՜լ պատկե՛րք...\nԱնսպասելի կերպով լրջացրեց դեմքը և ավելացրեց.\n— Մինչև ձմեռ միտք ունեմ վերջացնելու:\n\nՈւ զանգը տվեց հանկարծ, կանչեց քարտուղարին:\n\n— Կանչի՛ր անմիջապես Բենիկին:\n\nՈւ մինչ այդ, ինձ համար հանելուկային, Բենիկի գալը՝ մերթ ինձ, մերթ Նիկոլաևին նայելով՝ նա ցույց էր տալիս կապտավուն թղթի վրայի սև քառանկյունիները և հիացած կրկնում.\n— Մեր արհեստանոցներն են լինելու, է՜ ...\nԱպա բռնեց իմ ձեռքը, կարծես ես հակաճառում էի նրան, և բացականչեց.\n— Ո՛չ մի կալանավոր չպիտի անգործ մնա, հասկանո՞ւմ եք՝ ո՛չ մի կալանա վոր...Մաքուր, լույս, մեծ արհեստանոցներ... \nԻսկ հետո՝ մեքենայացում ենք մտցնելու, բա՜ս, — մեքենաներ ենք գնելու... \nՄիայն թե չխանգարեն:\n\n— Ո՞վ կարող է խանգարել:\n\n— Ո՞վ գիտե, — ասաց նա կամացուկ և նրա դեմքի բաց ժպիտն անմիջապես փոխվեց խստագույն լրջության: \nԱռհասարակ զարմանալի բնավորություն ուներ այդ մարդը,-կատարելագույն դերասանի նման նա կարողանում էր տիրապետել իր դեմքի մկաններին: \nԼիաթոք ծիծաղի ժամանակ կարող էր հանկարծ, մի ակնթարթում, լրջանալ և այս փոփոխությունը նրա դեմքի վրա երբեմն կատարվում էր այնքան անակնկալ, որ մարդ մնում էր շվարած:\n\nԵս ուզում էի ինչ-որ բան հարցնել, բայց այդ վայրկյանին դուռը բացվեց և ներս մտավ «Բենիկը»:\n\nԴա մի 23 — 24 տարեկան կալանավոր էր, նախկին խորհրդային ծառայող, որ վատնումի համար դատապարտված է եղել «պատժի առավելագույն չափին» — գնդակահարության, բայց Կենտգործկոմը ներում է շնորհել՝ փոխելով գնդակահա րությունը տասնամյա կալանքի: \nԵս նրան դեռ դրսից գիտեի և ինձ հայտնի էր, թե իրերի ի՛նչ դժբախտ բերումով էր նա հասել վատնումի թեք ճանապարհին: \nՍրտագին բարևեցի նրան, որից հետո Ուղղիչ Տան պետը բացականչեց.\n— Բենի՛կ, հավաքիր բանվորներիդ և այսօրվանից սկսենք ներսի պատերի համար հողե աղյուսներ պատրաստել: \nԱրհեստանոցներն սկսում ենք... էլ ձգձգելու ո՛չ մի կարիք չկա: \nՊլանը պատրաստ է — մնում է գործի անցնել...\n— Լա՛վ, — լայն ժպտաց Բենիկը, — ինչքա՞ն է հարկավոր...\n— Յոթ-ութ հազար հատ: \nԲանվորներիդ ասա թե՛ փողը կստանան, թե աշխատանքային օրերը կհաշվենք: \nՍկսե՛ք, քանի անձրևները չեն սկսվել...\n— Բա հիմքը գցե՞լը, — Հարցրեց Բենիկը, որ ինչպես երևվում էր, տեղյակ էր աշխատանքներին. — ե՞րբ ենք հիմքը գցում:\n\n— Վաղը, մյուս օրը հիմքը կգցենք, մինչև էդ ցուցակագրիր բոլոր որմնադիր վարպետ կալանավորներին: \nԿա՞ն:\n\n— Խ՞ի չկան: \nՀրեն մեկը — Համոն:\n\n— Ո՞ր Համոն:\n\n— Թիթեղագործը: \nՀի՛նչ գործ ասես ձեռիցը կգա:\n\n— Է՞լ\n— Է՛լ կա, ամենքին էլ կցուցակագրեմ: \nՄենակ դու շտապի քանի թեզ ա հիմքը գցենք: \nՄաղարիչը քեզանից...\n— Թխի՛ գա:\n\n\n\n\n\n\nԵվ Ուղղիչ Տան պետ ու կալանավոր ձեռքերը իրար խփեցին հանուն այն ապագա արհեստանոցների, որոնց հատակագիծը նկարել էր մի այլ կալանավոր՝ Նիկոլաևը:\n\n— Դե հիմա գնանք վերջնականապես տեղը որոշելու, — ասաց պետը և վեր կացավ տեղից՝ ձեռին Նիկոլաևի հատակագիծը: \nԵս, նա, Բենիկը և Նիկոլաևը դուրս եկանք գրասենյակից և մտանք հիվանդանոցի բակը:\n\nՀիվանդանոցից դեպի ձախ՝ մինչև պատը ընկած էր մի ընդարձակ բաց տարածություն: \nՈւղղիչ Տան պետը ցույց տվեց այդ տարածությունը:\n\n— Ուզում ենք կամ էստեղ շինենք, կամ քրեական կորպուսի բակում: \nԻմ կարծիքով էստեղ ավելի է հարմար, քանի որ անգործ կալանավորները էստեղ չեն խանգարի: \nԻսկ էնտեղ կխանգարեն:\n\nԳնացինք և քրեական կորպուսի բակը: \nԸնդհանուրի կարծիքն այն էր, որ ավելի հարմար է հիվանդանոցի բակում: \nԱյդպես էլ որոշվեց, և Ուղղիչ Տան պետը մի անգամ ևս հրահանգելով Բենիկին, որպեսզի նա անմիջապես անցնի վարպետների և աշխատավորների ցուցակագրությանը թողեց մեզ այդտեղ և ինքը գնաց գրասենյակ ընթացիկ գործերով զբաղվելու: \nՆրա հետևից, իր նախագիծը ձեռին, գնաց և Նիկոլաևը: \nԵս և Բենիկը, որին ես, չգիտեմ ինչու, հենց առաջին անգամից սկսեցի «Բենժամեն» անվանել, մնացինք մենակ:\n\n— Դե՛, ո՞նց ես, Բենժամե՛ն, պատմի՛ր տեսնենք... \nՈ՞նց եղավ, ո՞նց մահվան դատապարտվեցիր և ո՞նց իմացար ներման լուրը...\nԷ՛յ ի՞նչ պատմեմ, — ասաց նա մի կողմ նայելով և, կարծես բնազդաբար, հանեց գլխարկը: \nՆայեցի այդ 24 տարեկան երիտասարդի մազերը տեղ-տեղ սպիտակել էին, ինչպես 50 տարեկանի մազեր...\nԱպա նա պատմեց իր յոթնօրյա սպասումի պատմությունը, և դա, այդ պատմությունը, տխուր էր, ինչպես տխուր էին այդ վայրկյանին իրա Բենժամենի աչքերը: \nՄահվան դատավճռից հետո յոթ օր նա սպասել էր իմ «մեկուսացման սենյակի» դիմացը գտնվող մի այլ «մեկուսացման սենյակում» և այնքա՛ն էր ընտելացել այն մտքին, որ իրեն ահա-ահա տանելու են գնդակահարելու, այնքա՛ն էր ընտելացել, որ երբ եկել ու հայտնել են նրան, որ պատժի առավելագույն չափը փոխարինված է տասը տարվա կալանքով, նա, — երևակայո՞ւմ եք, — տխրել էր, կամ, ինչպես ինքն էր ասում, «տխըրվել»:\n\n— Ես մեռնեմ տխրվեցի, — ասում էր Բենժամենը՝ միշտ մի կողմ նայելով, խուսափելով իմ հայացքից — հենչափ տխրվեցի, որ էլ ասելու չի՛–..\nԵվ երբ մի վայրկյան ես բռնեցի նրա հայացքը՝ նրա աչքերում իրոք որ տխրություն կար, մահ տեսած աչքերի մշուշոտ տխրություն... \nԽե՛ղճ Բենժամեն:\n\nՄինչ այդպես, քրեական կորպուսի բակում կանգնած, Բենժամենը պատմում էր ինձ իր տխուր պատմությունը ես ուշիուշով նայում էի բակում անցնողդարձող կալանավորներին: \nՊատկերը կրկին նույնն էր, ինչ որ իմ առաջին այցելության ժամանակ: \nԿալանավորների մեծ մասը գյուղացիներ էին, ապա՝ լյումպեններ, և ապա՝ ինչպես ասում էին կալանավորները «ինտելիգենտներ»: \nԱյս վերջինները թվով ամենից քիչն էին, կային և մի երկու նախկին զինվորականներ: \nՆորից: \nԻնչպես և առաջին այցելությանս ժամանակ, բոլորն անխտիր անցնելիս նայում էին ինձ, կարծես զննում էին ինձ աչքերով, հայացքներով փորձում: \nԱյնինչ Բենժամենին նայում էին ընտանեվարի ժպիտով, մեկ-մեկ որևէ միջանկյալ խոսք էին ասում, կամ ընկերաբար խփում նրա ուսին և աչքով անում, — մի հանգամանք, որ այնքան էլ չէր կարող ինձ անտարբեր թողնել... «Երևի ինձ են հեգնում, որպես նորեկի» — մտածում էի ես և ինձ մի փոքր նվաստացած զգում Բենժամենի առջև: \nԱմեն տեղ ընդհանրապես կասկածոտ է լինում նորեկի հոգեբանությունը, սակայն կալանավորների աշխարհում այդ կասկածոտությունը հասնում է գերազանց չափերի և ստանում մի ուրույն, աննկարագրելի բնույթ: \nԱյստեղ դա ոչ միայն կասկածոտություն է, այլև բնազդական զգացմունք, որ այս փակված մարդկանց անհրապույր աշխարհը դժկամ ու անսիրալիր է ընդունում յուրաքանչյուր նորեկի, թաքուն, տարերային թշնամանքով ու նսեմացնող հեգնանքով: \nԹվում է, թե հակառակը պետք է լիներ գալիս է, այսպես թե այնպես, մի բախտակից, մի դժբախտության ընկեր, որին նույն դառը բախտն է վիճակված, ինչ որ իրենց: \nԿյանքի բոլոր այլ պայմաններում նորեկ բախտակիցն ընդունվում է եթե ոչ լիակատար հարգանքով, գոնե ո՛չ համառ, տարերային դժկամությամբ ու թշնամանքով: \nԱյդպես չէ սակայն կալանավորների աշխարհում: \nԵս միանգամայն համոզված կարող եմ ասել — հետագայում ես բազմիցս առիթներ ունեցա այս բանում միանգամայն համոզվելու — որ մարդկային ո՛չ մի այլ հասարակություն, ո՛չ մի այլ կոլեկտիվ այնքան անվստահությամբ ու տարերային թշնամանքով չի ընդունում իր մեջ որևէ նորեկի, որքան կալանավորների աշխարհը: \nՅուրաքանչյուր նորեկ կալանավորների կողմից ամենից առաջ արժանանում է ծաղրի ու հեգնանքի — և, ես կասեի՝ ոխակալ հեգնանքի: \nԿարծես այդ հեգնանքն ու ծաղրը ասում են նորեկին, — հը, ի՞նչ էիր կարծում՝ մեզանից լա՞վ ես, էսպես տեղ չե՞ս ընկնի... \nՔանիցս ես ներկա եմ եղել, երբ կամերա է մտել որևէ նորեկ: \nՀամարյա միշտ ընդունել են նրան խայթող, ոչնչացնող, հրող քրքիջով: \n— Իհարկե, սա ես ասում եմ ընդհանուր առումով, պատահում են և կալանավորներ, որ սկզբից ևեթ հարգանք են ներշնչում դեպի իրենք, սակայն այսպիսիները բացառություն են կազմում: \nՇատերի վերաբերմամբ հեգնանքը, կամ ծաղրը, իհարկե, չի կարող այնպիսի բացարձակ բնույթ կրել, ինչպես ասացինք վերևը: \nՍակայն այս կամ այն ձևով կալանավորների այդ վերաբերմունքը գտնում էր իր արտահայտությունը, իսկ ինչ վերաբերում է դժկամ անվստահության սա արդեն ընդհանուր օրենք է, որ, իմ կարծիքով, չի վերցնում և ո՛չ մի բացառություն: \nԴեռ նոր էր ինձ համար այդ շրջապատը և դեռ անծանոթ էին ինձ մարդիկ և նրանք, ում ես հետագայում ճանաչեցի ու ընտելացա և անգամ սիրեցի շատերին, որպես հասարակ մարդկանց ու լավ ընկերների — սկզբում ընդունում էին ինձ զսպված, փակ անվստահությամբ, որը թեկուզ ամեն կերպ աշխատում էին թաքցնել, բայց երևում էր ամեն ինչից, անգամ նրանց ժպտալու ու նայելու եղանակից: \nԻնձ հետ համեմատած արդեն բավականին ստաժավոր կալանավոր էր Բենժամենը: \nՀամարյա բոլորին ճանաչելուց բացի գիտեր նաև, թե որը ինչ գործով է դատված: \nՈւստի սկզբից ևեթ ես որոշեցի օգտվել նրանից իբրև ստաժավորից, և ստանալ ինձ այնքան հետաքրքրող այդ մարդկանց մասին սկզբնական, թռուցիկ տեղեկություններ:\n\nՀիշում եմ՝ հենց որ անցնում էր մեկը ես նախ մտքիս մեջ, ըստ նրա արտաքինի, կամ դեմքի արտահայտության, փորձում էի որոշել նրա հանցագործության տեսակը և ապա հարցնում էի Բենժամենին, — և միշտ սխալվում էի ու չարաչար սխալվում: \nԵվ միայն այդտեղ ես հասկացա, որ մարդկային դեմքը շատ անհույս հայելի է մարդկային բնավորությունը և ներքին աշխարհը ճանաչելու համար: \nՄանավանդ այդ աշխարհում, ուր կան հոգեբանական զարմանալի օրենքներ, տարօրինակ օրենքներ: \nՕրինակ, առաջին հերթին հենց այն զարմանալի օրենքը, որի մասին ես արդեն հիշատակել եմ նախորդ գլխում: \n—\nՀամարյա միշտ ամենածանր սպանություններ կատարած մարդիկ դուրս էին գալիս նրանք, որոնց դեմքի վրա կարելի էր կարդալ միմիայն... ամենասուրբ անմեղություն: \nՆայում ես ըստ արտաքինի, դեմքով–ու խոսելաձևով, խեղճ, անմեղ, անշառ մարդու տպավորություն է թողնում: \nՀարցնում ես ինչի՞ համար է բռնված.\n— Սպանությա՛ն: \nՍպանել է ու թալանել նրանցից շատ-շատերը նույնիսկ քաշվում էին մարդու հետ խոսելիս: \nՀետագայում ես տեսա մեկին, որը երեք սպանություն էր կատարել, սպանություններից հետո միանգամայն անվրդով կերպով եկել էր ու լվացել բուլվարում իր արյունոտ ձեռքերը, բայց ինձ հետ խոսելիս կարմրում էր, ինչպես ամոթխած աղջիկ.\nՄենք Բենժամենի հետ կանգնած զրույց էինք անում կալանավորների մասին, երբ մեզ մոտեցավ երեսունին մոտիկ, սև սատինե շապիկ հագած, միջահասակ, վտիտ, գյուղական դեմքով, բայց կարտուզ դրած մի կալանավոր:\n\n— Կալիդորներ լավ հիստկեցինք, մնաց հայաթ, — ասաց նա Բենժամենին և ժպտաց:\n\n— Ծանոթացի՛ր, — ներկայացրեց նրան Բենժամենը. — մեր Լազգին է, սանիտարական սեկցիայի նախագահի օգնականը:\n\nԵս սեղմեցի Լազգու ձեռքը, և նրա դեմքը բավականությունից վարդի տեսք ընդունեց:\n\n— Ինչո՞ւ համար ես բռնված:\n\n— Հե՛չ: \nՉնչի՛ն բանի: \n— Ո՞նց թե չնչին բանի:\n\n— Բյա հի՞նչ: \nՄե՛ կնկա խամար: \nՊոռնիկ կնկա խամար:\n\n— Ի՞նչ արիր որ...\n— Հե՛չ: \nԳլուխը կտրի դրի ոտքերու արանք: \nՀարբածի բռնին բերին:\n\n— Բա դա հե՞չ է, որ ասում ես «հեչ»:\n\n— Բյա հի՞նչ: \nԿնիկն հի՞նչ և կնկա խամար բռնեն թալեն Ուղղիչ Տուն: \nԱշխարք հենքա՜ն կնիկ կա... շնի՛ց շատ:\n\nՈւղիղ երեսիս նայելով երեխայի նման լայն ժպտաց Լազգին և վազեց կորպուսը՝ մաքրության հետևելու: \nՆայեցի Բենժամենին նա էլ էր ժպտում երեխայի նման: \nԽոսք չգտա ասելու:\n\nՍակայն հետագայում, երբ ավելի մոտիկից ճանաչեցի նրանց և սկսեցի ավելի խոր թափանցել նրանց հոգեկան պրիմիտիվ աշխարհը — ես հասկացա, որ այդ տարօրինակ աշխարհում մարդկային լեզուն նույնքան խաբուսիկ է, որքան և դեմքը: \nՆրանցից շատ-շատերը շատ ավելի լավ ու «մարդկային» մարդիկ էին, քան իրենք ցույց էին տալիս «հերոս» երևալու այն պրիմիտիվ հասկացողությամբ, որ ունեին նրանցից շատերը: \nԳուցեև այդ «հերոսությամբ» նրանք ուզում էին ծածկել հանցանքի ու ամոթի այն ներքին բնազդական զգացմունքը, որ հատուկ է բոլոր մարդկանց անխտիր, բայց բոլորն անխտիր, հայտնի չէ, թե ինչո՞ւ աշխատում են թաքցնել թե իրենցից և թե ուրիշներից... \nՀանցագործների այս յուրօրինակ գծի վրա առաջին անգամ կարծեմ, եթե չեմ սխալվում, ուշադրություն է դարձրել Ֆյոդոր Միխայլովիչ Դոստոևսկին: \nՀամենայնդեպս ես ինքս այս բանում ավելի քան համոզվեցի, երբ բավականին ծանոթացա ինչպես նույն այդ Լազգու, այնպես էլ շատ նմանների հետ:\n\n...Հիշո՞ւմ ես, Լազգի՛, ինչպես մեր այն երկար գիշերներին դու «Հիրգուն կուգա» ու «նագան» էիր երգում և պատմում ձեր գյուղի հարսանիքների, դաշտային աշխատանքների, չարի ու բարու մասին, և քո դեմքն այդ հրաշալի պահերին գունատվում էր ու հոգևոր տեսք ընդունում, ինչպես ոգևորված արտիստի դեմք:\n\n— «Վա՛յ վա՛յ, նագա՛նըս,հիմ օգ-նականըս,յո՛թ կը-րականըս,հի՛մ պախա՛ պանըս,վա՛յ վա՛յ նագան ջան,վո՛ւյ, վո ւյ, նագան ջան...»:\nԵս քեզ չեմ մոռանա, Լազգի:\n\nV. Կուլտբաժնի թատերական սրահը, զարմանալի Համոն, Եֆիմ Բրավելմանի աչքերը և — «Բնությունը ամեն տեղ բնություն է, ընկեր Բելոգուրով»\nԱյդ օրը ես և Բենժամենը միասին գնացինք նայելու Ուղղիչ Տան կուլտբաժինը, և ես այնտեղից վերադարձա բավականին ոգևորված:\n\nՔրեական կորպուսի մուտքից դեպի աջ և ձախ ձգվում է միջանցքը, որի երկայնքին գտնվում են կամերաները: \nՆախ մենք մտանք աջ կողմում գտնվող առաջին կամերան, կամերայում ոչ ոք չկար: \nՀարց տվի այդ մասին Բենժամենին:\n\n— Գնացել են աշխատանքի: \nԱյս կամերայում միայն մի հոգի կա անգործ, մնացածները բոլորն էլ աշխատում են հյուրանոցում և դուրսը:\n\nԱյդտեղից սանդուղքներով մենք բարձրացանք երկրորդ հարկը և մտանք կուլտբաժինը:\n\nՍանդուղքի վերևը, հենց դիմացի պատից, կախված էր մի յուղաներկ նկար: \nԾովային տեսարան էր՝ ափին էկզոտիկ բուսականություն: \nՏեսնելով, որ ես հետաքրքրությամբ նայում եմ նկարին Բենժամենն շտապեց բացատրել.\nՄեր նկարիչներն են նկարել: \nՎերևում դեռ շատ կտեսնես: \nԱյս մեկը նկարել է Բելոգուրովը:\n\n— Ի՞նչ մարդ է:\n\n— Ռուս զինվորական է. բռնված է լրտեսության մեղադրանքով. առաջ քաղաքական կորպուսում էր, այժմ քրեականն է տեղափոխված: \nԲայց ես չեմ հավատում, որ նրա մեղադրանքը հիմք ունենա...\nԱյս խոսքերով մենք մտանք Ուղղիչ Տան կուլտբաժնի թատերասրահը — և ես տեսա Բելոգուրովին:\n\nԹատերասրահը նախկին երկու կամերաներից բաղկացած մի բավականին ընդարձակ սենյակ էր, մուտքից դեպի ձախ բեմը, դեպի աջ՝ նստարանները: \nՎարագույրը բաց էր, և տեսարանը ներկայացնում էր անտառ: \nՎերևից թոկով կախված էր թղթե մի կիսալուսին, որը, ինչպես հետագայում ներկայացումների ժամանակ ես նկատեցի, համարյա բոլոր կալանավորներին անասելի հիացմունք էր պատճառում: \nԲեմի վրա, մի այլ դեկոր հատակին փռած ինչ-որ բան էր սարքում սև բլուզ հագած մի երիտասարդ, համակրելի դեմքով կալանավոր, որ ոտքի կանգնեց և սկսեց հարգանքով դեպի մեր կողմը նայել:\n\n— Սա մեր Համոն է, բեմի բեկվիզիտորը, դեկորատորը, վարագույր բարձրացնողը և այլն: \nԻ՞նչ գործ ասես ձեռքից կգա, — շտապեց ներկայացնել նրան իմ չիչերոնեն: \nԵս մշուշոտ կերպով հիշեցի, որ կարծես տեսել եմ նրան, կամ լսել եմ նրա մասին ինչ-որ մի տեղ: \nԵվ հանկարծ գլխի ընկա:\n\n— Սա նա չի՞, որ աշխատում է դարբնոցում, վառարաններ է շինում և վաղն էլ սկսելու է շարել արհեստանոցների պատերը...\nՀե՛նց նա է, որ կա. պատվական տղա է,— ասաց Բենժամենը, լայն ժպտաց Համոյին, որ արդեն մոտեցել էր մեզ, և ձեռքը դրեց նրա ուսին:\n\nԵս նայեցի Համոյին. երեսունին մոտ, բրյունետ, քիչ հիվանդոտ դեմքով, բարակ, նիհար. սև աչքեր, սև մազեր, մի ուսը մյուսից քիչ բարձր, նայում է՝ գլուխը պահած քիչ թեք. ստացվում է տպավորություն, թե վարից վեր է նայում: \nՆայելիս ժպտում է և շտապում փախցնել հայացքը: \nԿարծես դպրոցական է, որ քաշվում ու ամաչում է ուսուցչից:\n\n— Ինչքա՞ն եք վճռված:\n\n— Ութ տարի, — ասում է նա, ժպտում ու հեռացնում հայացքը:\n\n— Ինչի համար:\n\n— Սպանության:\n\nԵվ հանկարծ վառվող աչքերով նայում է ինձ, ժպտում, ձեռքը դնում ուսիս և ոգևորված ասում.\n— Այսօր թատրոն ունենք, անպատճա՛ռ եկեք: \nՇատ հետաքրքիր է, շատ հետաքրքիր...\nՈւ նայում է բեմին հատակին փռված դեկորին:\n\n— Դեկորացիան պիտի փոխեմ, առաջինը հարուստ սենյակ է հարկավոր, երկրորդը՝ աղքատ: \nՈւնենք: \nԵրկուսն էլ ունենք:\n\nԵվ դեմքը փայլում է ուրախությունից: \nՀետո նա ընկերաբար մի երկու անգամ խփում է ուսիս, ժպտում ու մի ոստյունով թռչում բեմը՝ իր գործը շարունակելու:\n\nԱյս խոսակցության ընթացքում ես մեկ-մեկ նայում եմ շուրջս ուսումնասիրում եմ դահլիճը: \nՊատերին՝ յուղաներկ նկարներ, մեծ մասը բնության տեսարաններ: \nԻսկ դահլիճի 1/3 մասն ազատված է և այստեղ եռոտանիի առաջ աշխատում է մի բարձրահասակ, գունատ, նիհար կալանավոր: \nԲելոգուրովն է: \nՆրանից դեպի ձախ, հենց նստարանի վրա, աշխատում է մի ուրիշը: \n— Նման է ուսանողի: \nԵրիտասարդ է, դեղին, հրեական դեմքով, միջահասակ, հագին կապույտ շևյոտե բլուզ, գլխին արախչին: \nՄենք մոտենում ենք նրանց:\n\n— Ընկեր Բելոգուրով և ընկեր Յեֆիմ Բրավելման, — ներկայացնում է իմ անփոխարինելի չիչերոնեն՝ Բենժամենը: \nՆկարիչները թողնում են իրենց աշխատանքը և մոտենում են մեզ:\n\nԲելոգուրովը թողնում է կատարյալ դեգեներատի տպավորություն: \nԳունատ, հիվանդոտ դեմքի վրա բացկապտագույն աչքերը վախկոտ են ու խեղճ: \n«Դժվար թե նման ողորմելին ընդունակ լինի զինվորական լրտեսության», անցնում է մըտքովս: \nԱյնինչ միանգամայն հակառակ տիպ է Եֆիմ Բրավելմանը: \nՆայում է համարձակ, առանց քաշվելու: \nԱչքերում ինքնավստահություն ու թաքուն խորամանկություն: \nԻր մասին մեծ կարծիք ունի, երևում է ամեն ինչից:\n\n— Ինչպե՞ս եք գտնում, — հարցնում է Բրավելմանը՝ ցույց տալով ձեռքի փոքրիկ տախտակը, որի վրա նա նկարում է ձմեռային –գյուղական գիշերվա մի շաբլոն տեսարան: \nԵրևի հիշում եք էժանագին բացիկները նման տեսարաններով: \nՍյուն,— խրճիթ, խրճիթի առաջ՝ խարույկ, պատուհանում դե՛ղին լույս, վերևը ամպոտ երկինք, ամպերի միջից սպիտակ, քիչ դեղնավուն լուսինը: \n— Սակայն Եֆիմ Բրավելմանը գոհ է և նույնիսկ — չափազանց: \nՆայում է աչքերիս և հայացքի մեջ հեգնող կասկած կա. — կարո՞ղ է արդյոք այս էֆիոպը հասկանալ այնպիսի մի նուրբ նկար, ինչպիսին է այս աննման տեսարանը... \nԵվ հենց նույն աչքերի խորքում կարդացվում է իր վճռական պատասխանը. — ո՜րտեղից... ի՞նչ նրա գործն է այդ...\n— Հասկանո՞ւմ եք, — շտապում է արդարացնել նա իր աչքերի խոցող արտահայտությունը և, միևնույն ժամանակ, մեծահոգաբար մեղմել իր մեզ վրա արած գերազանց տպավորությունը. — ինքներս ենք աշխատում... \nՈչ ոք չկա, որից կարելի լինի խորհուրդ հարցնել... \nԵթե դուք բարի լինեիք մեզ խորհուրդներ տալու, շտկելու մեր սխալները...\nԱսում է, բայց խորամա՛նկ, ինքնագոհ աչքերը, որոնց խորքում պսպղում է հազիվ նկատելի, կասկածոտ, հեգնական մի ժպիտ — շտապում են հերքել լեզվի ասածները: \nԱչքերն ասում են «է, սիրելիս, չհավատաս, քաղաքավարության համար եմ ասում... \nՄենք մեր գործը լավ գիտենք և ոչ մի կարիք չունենք ձեզ պես էֆիուդների խորհուրդներին...»:\n\nԲայց լեզուն շարունակում է աշխատել, դե, լեզուն իր համար, աչքերը իրենց:\n\n— Գիտե՞ք, սիրելի ընկեր, ես շատ եմ սիրում ձմեռային տեսարաններ... \nՁմեռ... ձյուն... մի փոքրիկ խրճիթ... խարույկ... լուսին...\nՈւ հիացած նայում է իր նկարածին. — գո՛հ է, շատ է գոհ իրենից ու իր աշխատանքից Եֆիմ Բրավելմանը:\n\nՄինչ Եֆիմ Բրավելմանն այդպես ցուցադրում է իրեն ու խորամանկ ժպտում — ներողամիտ հայացքը մերթ ինձ, մերթ Բենժամենին հառելով՝ լուռ լսում է Բելոգուրովը: \nԴեմքի արտահայտությունն այնպես է, կարծես ասելիս լինի, թե ինքն է ամաչում այդ անպատկառ Եֆիմի փոխարեն: \nՍպասում է, մինչև այս վերջինս վերջացնի իր անպատկառ ափեղցփեղությունը, որ ինքն սկսի իր տխուր զրույցը: \nԵս շուռ եմ գալիս դեպի նա և հարցնում.\n— Որքա՞ն ժամանակ է այստեղ եք:\n\n— Ութ ամիս:\n\n— Դրսում նկարո՞ւմ էիք:\n\n— Ոչ. այստեղ սկսեցի: \n— Եվ ամոթխած ժպիտն ու ներողամտություն հայցող աչքերը հեռացնում է մի կողմ,— տխուր նայում է իր նկարներին:\n\n— Գիտե՞ք, — ասում է նա հետո՝ նայելով դեմքիցս այն կողմը, — այստեղ այնքան էլ հարմարություններ չկան... \nՍենյակ չկա, սովորեցնող չկա — ինքներս մեր ուժերով յոլա ենք գնում... \nԴժվար է այսպես մի բանի հասնել, առանց սովորեցնողի...\nԵվ նա մի վայրկյան տխուր, լուրջ նայում է ինձ, և այնքան անձուկ է նրա հայացքը, որ անվերապահ կերպով հավատում ես նրան:\n\n— Իզուր եք դուք ընդօրինակելով զբաղվում, աշխատեցեք բնությունից նկարել, էտյուդներ անել:\n\n— Ա՛յ, շատ ճիշտ ասեցիք, — մեջ է ընկնում կրկին Եֆիմ Բրավելմանը. — բայց ի՞նչ բնություն կգտնեք Ուղղիչ Տանը... \nԵվ նույնիսկ... \nԵրևանում...\nԻսկ աչքերը ժպտում են, ժպտում են խորամանկ. «հո սպանեցի՞ հիմա, հիմա հո մեռա՞ր» — խորամանկ ժպտալով, չար խոցելով՝ ասում են Եֆիմի աչքերը: \nԱյս անգամ ես եմ շրջում հայացքս, որպեսզի չտեսնեմ Եֆիմ Բրավելմանի վատ աչքերը,\nԱյստեղ մեզ մոտենում է քառասունին մոտիկ, լայն բաց արած կանաչ աչքերով, ինտելիգենտի դեմքով մեկը: \nԼայնաթիկունք է, միջահասակ, լայն դեմքի մեջ պառավային, կանացի ինչ-որ բան կա. թե՛ դեմքը, թե՛ աչքերը վստահություն չեն ներշնչում: \nՀարուստ ընտանիքից է երևում, կրթություն ստացած: \nՍուր, խոցող աչքերով տնտղում է իմ դեմքը, ձեռքերն իրար քսելով: \nՈւ անմիջապես շուռ է գալիս, գնում է դուրս:\n\n— Ո՞վ է, հարցնում եմ իմ չիչերոնեին:\n\n— Հե՜չ: \nՆախկին խորհրդային ծառայող:\n\n— Ի՞նչ գործով է բռնված:\n\n— Յուրացման: \n— Ու տեսնելով, որ դեռ ես երկար պիտի տանջեմ նրան իմ այս ստերեոտիպ հարցով ավանսով բացատրում է.\n— Հենց հինչքա՛ն ինտելիգենտ տեսնես՝ իմ՛աց, կաց, որ դա յուրացումա, յա վատնում: \nԷս մին բանում համարյա թե բացառություն չկա:\n\nՄենք բաժանվում ենք նկարիչներից և բարձրանում բեմ դեկորները նայելու: \nԵֆիմ Բրավելմանը գնում է շարունակելու իր գործը, իսկ Բելոգուրովը գալիս է մեր հետևից: \nԵրևում է ինչ-որ բան է ուզում ասել, բայց քաշվում է, սպասում է հարմար առիթի:\n\nԲեմի վրա մեզ կրկին մոտենում է Համոն և ոգևորված, ոգևորությունից վառվող աչքերով սկսում է պատմել Ուղղիչ Տան թատերասրահի կառուցման հերոսական պատմությունը:\n\n— Առաջ խո էս բոլորը չկա՞ր, — հենց այսպես էլ սկսում է նա, այդ զարմանալի Համոն, — դիփը մենք ենք շինե... էստեղ կամերներ էին, միջի պատը հանեցինք, մաքրեցինք՝ սկսեցինք պատերը ներկել: \nԱռավոտու վեցից ոտի վրա էինք: \nԷլ ո՛չ հաց ուտել կար, ո՛չ չայ խմել: \nԴեկարացիաները շինեցին Եֆիմն ու Բելոգուրովը...\nԼսելով իր անունը Բելոգուրովն օգտվում է առիթից և մոտենում է մեզ: \nԵս ես, օգտվելով առիթից՝ հարցնում եմ՝.\n— Դո՞ւք եք նկարել դեկորները և ներկել դահլիճը:\n\n— Այո՛, ես և Բրավելմանը...\nԲրավելմանը, որ սատանի հոտառություն ուներ և կատվի լսողություն, լսելով իր անունը՝ անմիջապես թողեց իր գործը և մոտեցավ մեզ: \nԻնչպե՞ս կարող էր մի տեղ իր անունը տրվել, և նա ներկա չգտնվեր: \nԲացի այս նա իր նուրբ հոտառությամբ երևի զգաց, որ խոսքը դահլիճում կատարված աշխատանքների շուրջն է պտտվում — և կարո՞ղ էր արդյոք չմասնակցել նա այդ զրույցին, նա, որ այնքան քրտինք է թափել այս դահլիճի համար և — երևակայո՞ւմ եք — չի ստացել փոխարենը և ո՛չ մի կոպեկ...\n— Այսքան աշխատանք և ո՛չ մի կոպեկ, — ասաց Եֆիմ Բրավելմանը, տխուր, խոր հոգոց քաշելով:\n\n— Իսկ ո՞վ է տալիս ձեզ այդ ներկերը, որոնցով դուք նկարում եք ձեր հրաշալի ձմեռային տեսարանները, — չհամբերելով՝ հարց տվի ես նրան՝ Եֆիմ Բրավելմանին:\n\n— Կուլտբաժինը:\n\n— Իսկ ի՞նչ են արվում նկարները:\n\n— Ծախվում են, և մենք տոկոսներ ենք ստանում:\n\nԵս հարցը համարում եմ փակված և, երբ շուռ եմ գալիս, որ իջնեմ բեմից ու գնամ դուրս` աչքերս հանդիպում են գունատ Բելոգուրովի ամաչկոտ, ներողություն հայցող աչքերին: \nՆա շատ ամաչեց այդ օրը իր հրեա ընկերոջ փոխարեն — այդ էին ասում նրա աչքերը, — ժողովրդի խոսքով ասած՝ Եֆիմ Բրավելմանի փոխարեն ամոթից գետինը մտավ այդ օրը այդ խեղճ, այդ անքանքար դեգեներատը՝ կալանավոր նկարիչ Բելոգուրովը, որ մեղադրվում էր զինվորական լրտեսության մեջ, բայց դրան մինչև օրս էլ ես չեմ հավատում, չեմ կարող հավատալ:\n\nԵրբ մենք դուրս եկանք դահլիճից և քայլեցինք միջանցքով, որ մտնենք կուլտբաժնի գրադարան-ընթերցարանը, մեր հետևից ստվերի պես բուսելով՝ նորից, երրորդ անգամ, մոտեցավ ինձ նկարիչ Բելոգուրովը: \nԻր դողդոջուն ձեռքով բռ– նելով իմ թևը՝ խորհրդավոր ժպիտը դեմքին ինձ պատի մոտ տարավ Բելոգուրովը և, նայելով գետնին, արագ-արագ ասաց,\n— Չհավատա՛ք Եֆիմ Բրավելմանին: \nՆա խարդախ է ու խաբեբա: \nՆա գողանում է կուլտբաժնի ներկերը, իր համար նկարներ նկարում ու ծախում կալանավորներին...\nՏեսնելով, որ ես շփոթվեցի և չգիտեմ ի՛նչ պատասխանեմ՝ նա արագ հեռացավ ինձանից, բայց մի քանի քայլ անելուց հետո կրկին մոտեցավ և միշտ ներքև, միշտ մի կողմ նայելով՝ խնդրեց.\n— Մեզ մի ուսուցիչ է հարկավոր, ընկե՛ր, մի նկարիչ ուսուցիչ: \nԴուք երևի քաղաքում կունենաք ծանոթ նկարիչներ. խնդրեցեք, թող մի անգամ գան և մեզ ցուցմունքներ անեն...\nԽե՜ղճ Բելոգուրով: \nԻր այդ խնդիրքով նա երևի ուզում էր շտկել քիչ առաջ թողած իր ո՛չ այնքան էլ գեղեցիկ տպավորությունը: \nԵվ, երևի մտածելով, որ դրանով է՛լ ավելի կսրբի իր հանցանքը, նա ավելացրեց.\n— Իսկ մինչ այդ ես կաշխատեմ բնությունից նկարել...Բնությունը ամե՛ն տեղ էլ բնություն է — նույնիսկ Ե...\nԵրևի ուզում էր ասել՝ Երևանում, բայց իսկույն գլխի ընկավ ու շտապով շտկեց.\n— Ուղղիչ Տանը...\nԱյո՛, բնությունը ամեն տեղ բնություն է, սիրելի Բելոգուրով, — նույնիսկ Ուղղիչ Տանը: \nԱյս խոսքդ ես հավանեցի այն Ժամանակ և կրկնում եմ հիմա, երբ գրում եմ տպավորություններս: \nԵվ, ինչպես այն ժամանակ այնտեղ, Ուղղիչ Տան կուլտբաժնի միջանցքում, այնպես էլ հիմա իմ սիրտը դառնությամբ է լցվում, երբ ես հարց եմ տալիս ինձ, թե ինչո՞ւ է այդ միևնույն բնությունը միևնույն խմորից թխում թե՜ հանճարներ, թե՜ դեգեներատներ...\n«Բնությունը ամեն տեղ բնություն է» — այս մեկը դու լավ ասացիր, թանկագին Բելոգո՛ւրով:\n\nVI. Ասլան-բիձեն, նրա զարմանալի կինը, կուլտբաժնի սխեման, թուրք պեյզանները, Բենժամենի իմաստությունը և Նաիրյան Օտտո Վայնինգերը՝ Լագգին\nՎերջապես մենք բաժանվեցինք Բելոգուրովից և մտանք գրադարան-ընթերցարանը:\n\nՄի բավականին ընդարձակ սենյակ՝ դիմացը գրքակալներ: \nԴեպի աջ մի երկար սեղան՝ վրան զանազան թերթեր: \nՊատերին նկարներ ու դիագրամաներ:\n\nՆերս մտնելիս առաջին հերթին իմ աչքին ընկավ մոտ 50– 55 տարեկան, բարձրահասակ, գյուղական հագուստով, ղազախեցու հսկա փափախը գլխին մի կալանավոր, որ դռան մոտ աթոռի վրա նստած թերթ էր կարդում:\n\n— Սա էլ մեր Ասլան-բիձեն, — ուրախացած բացականչեց Բենժամենը և դառնալով նրան.\n— Աբա՛ մի ծանոթացի էս մեր նոր ընկերոջ հետ, — ավելացրեց նա և բռնելով Ասլան-բիձի ձեռքը՝ քաշ տվեց դեպի ինձ:\n\nՏղամարդու դեմք ուներ Ասլան-բիձեն. մազերը համարյա ամբողջովին սպիտակած էին, բայց առույգ էր, ինչպես երիտասարդ:\n\n— Ինչի՞ համար ես բռնված, — տվի ես Ասլան-բիձին իմ մշտական հարցը:\n\n— Ես գիդա՞մ, հնգե՜ր ջան: \nԱսում են՝ բանդիտ ես...\n— Ո՞նց թե բանդիտ:\n\n— Դե էդպես որոշեցին: \nԱմա, թե իմ գործը ուրիշ գործա, երգար պատմութեն ա...\nԱռհասարակ հարկավոր է ասել, որ Ուղղիչ Տուն ընկնելու հենց առաջին օրից ես նկատեցի, որ այստեղ չկա անգամ մի կալանավոր, որ իրեն հանցավոր համարի: \nԲոլորն էլ, նույնիսկ երկու-երեք սպանություն կատարած կալանավորները, միանգամայն անկեղծ բողոքում էին, որ ձերբակալել են իրենց, — կարծես ոչ թե իրենք էին կատարել այդ հանցագործությունները, այլ մի ուրիշը: \nԵթե նրանց լսելու լինեինք՝ դուրս կգար, որ իզուր Մեզը հավաքել են անմեղ մարդկանց ու պահում են Ուղղիչ Տան պատերում: \nԵվ ամենահետաքրքիրն այն էր, որ նրանք, այդ հանցագործները, ո՛չ թե դիտմամբ, մտացածին ձևով էին իրենց արդար համարում, այլ դա նրանց մեջ բնազդի նման մի բան էր, համարյա բնախոսական մի նախապաշարմունք, որի դեմ հակաճառելն անհույս գործ էր, ինչպես ես համոզվեցի հետագայում: \nԳոյության դաժան պայքարի հետևանքով իր նորմալ շրջապատից առանձնացված «սոցիալական անասունի» տարերային բողոքն էր դա երևի իրեն առանձնացնողների դեմ, — խուլ, տարերային, մթին մի բողոք, որ անհաղթելի է, ինչպես յուրաքանչյուր բնազդ, և անընկճելի, ինչպես բոլոր սոցիալական բնազդները: \nՈրպես այդպիսին, պարզ է, որ դա ոչ մի տրամաբանության չի ենթարկվում, ինչքան ուզում եք համոզեք կալանավորին, որ նա սպանելով կամ գողանալով հանցագործություն է կատարել — նա էլի «իր համոզմունքին կմնա»: \nԿհամաձայնվի, իհարկե, որ կատարել է անթույլատըրելի մի բան, սակայն ամեն կերպ կաշխատի արդարացնել իրեն ու վերջին հաշվով իր այդ ինքնարդարացումը կփոխի խուլ, տարերային բողոքի... \nՈ՞ւմ դեմ` ինքն էլ չգիտե: \nՍա բնազդ է, բնախոսություն, ինչ որ կուզեք — սակայն սա փաստ է` համառ, որպես բոլոր փաստերը:\n\nԻնչ վերաբերում է Ասլան-բիձին՝ նա հետագայում պատմեց ինձ իր գործը, և ես չգիտեի` հեքիա՞թ է այդ, թե մեր օրերի իրականություն: \nԱսլան-բիձեն ապրելիս է եղել գյուղում իր կնոջ հետ, որին սիրել է չափից ավելի, սակայն կինն ավելի է նրան սիրել, քան ինքը կնոջը: \nԵս շատ եմ լսել ու կարդացել սիրային պատմություններ, բայց նման զարմանալի պատմություն ես լսում էի առաջին անգամ և դժվարությամբ էի հավատում:\n\n— Բայց արի տես որ` երե՜խա չունեինք, — պատմում էր Ասլան-բիձեն, — ու գեղում խոսք ընկավ, որ դա ոչ թե կնկանիցս ա, այլ իբրև ինձանից... \nԸստեղ դե կնիկս է՛լ համբերեց ոչ, վեր կացավ հարևան գեղը գնաց ինձ համար նոր կնիկ ճարի, թե ինչ ա՝շանց տա գեղին, որ ոչ թե ինձանից և էդ մեղքը, այլ իրանից... \nԴե ես էլ է՛լ համբերեցի ոչ, է՛լ կարացի ոչ, թե տանեմ էս անպատվութենը, փախա սարերը, դարձա ղաչաղ... \nԴուզ է, դարձա ղաչաղ, համա թե մարթ ասես ձեռք տվամ ոչ... \nՏասը տարուց ավել էդպես ղաչաղություն արի, վերջն էլ բալշևիկը եկավ բռնեց, թե ղաչաղ ես, բանդիտ ես...\nԱհա՛ Ասլան-բիձի համառոտ պատմությունը, որն իր պրիմիտիվ ողբերգականությամբ կարող է մրցել շեքսպիրյան բոլոր ողբերգությունների հետ: \nՍակայն ինչպես ես հետագայում ուրիշներից իմացա՝ Ասլան-բիձեն մի «փոքրիկ» բան ինձանից թաքցրեց: \nԴա Ասլանբիձի համար այն «աննշան հանգամանքն էր, որ ինքը 20 թվի ղազախի ապստամբության ժամանակ օգնելիս է եղել դաշնակներին և, կարծեմ, բավականին ակտիվ: \nԲայց, չնայած սրան, Ասլան-բիձեն արդեն միանգամայն անշառ մարդ էր և Կենտգործկոմը շուտով նրան ներում շնորհեց:\n\nԱսլան-բիձի հետ առաջին անգամ հանդիպելիս ես դեռ չգիտեի նրա պատմությունը, սակայն նա իմ ուշադրությունը գրավեց և մի այլ բանով: \nԱռաջին իսկ հայացքից ինձ տարօրինակ թվաց, որ նա թերթ է կարդում: \nՀարցրի.\n— Սիրո՞ւմ ես կարդալ, Ասլան-բիձա:\n\n— Խի՞ չեմ սիրում... \nՇա՜տ, — պատասխանեց Ասլան-բիձեն. — շնորհակալ եմ խորհրդային իշխանությունից…\tԸստե՛ղ սովորեցի կարթալրը, շկոլումը... \nՀամ էլ ես կուլտբաժնի ցրիչն եմ. ըստեղ նստում գազեթ եմ կարթում սաղ օրը, օրըս էլ օր ու կես են հաշվում: \nՇե՜ն կենան իրանք. ես խորհրդային իշխանությունից գանգատ ունե՛մ ոչ...\nԲացի Ասլան-բիձեն՝ ընթերցարանում սեղա՛նի շուրջը նստած կային մի շարք կալանավորներ, որոնք բոլորն էլ թերթեր էին կարդում: \nՄեծ մասը գյուղացիներ էին, մի քանիսը թուրք: \nԴրանք կարդում էին լատինատառ «Ենի Յոլ»-ը:\n\nՈւղղիչ Տան դպրոցում էին սովորել լատինական այբուբենը: \nՀետո, երբ մտանք դպրոցը, մենք տեսանք քսանի չափ թուրք կալանավորներ, որոնք ամենայն հեշտությամբ անցնում էին լատինատառ դասագիրքը:\n\nՄինչ այդ` Բենժամենը կանչեց ինձ ընթերցարանի ձախ պատի մոտ և ցույց տվեց պատին փակցրած պլակատանման նկարը.\n— է՛ս էլ հին ու նոր բանտերը — Բելոգուրովն է նկարել...\nԱմենայն հետաքրքրությամբ սկսեցի զննել այդ նկարը:\n\nՆկարը մեջտեղից բաժանված էր երկու մասի, ինչպես լինում է սովորական լուբոկներում, և յուրաքանչյուր մասում հինգ առանձին նկարներով տրվում էր հին, ցարական բանտի և նոր, խորհրդային Ուղղիչ Տան պատմությունը աջ կողմում.\n1. — Գյուղացուն վզակոթին տալով նետում են բանտ. 2. — Ոտներին գամում են շղթաներ. 3. — Փակ, մութ, կեղտոտ կամերա, հատակի վրա փռված բանտարկյալները թուղթ են խաղում, ծեծում ու գզգզում իրար. 4. — Կեղտոտ, հյուծված բանտարկյալին վզակոթին տալով հրում են դուրս. 5. — Ազատված բանտարկյալը հենց բանտի դռան մոտ ձեռքը կոխել է անցորդի գրպանը, իսկ փողոցի անկյունից վազում է ոստիկանը ազատված բանտարկյալին կրկին ձերբակալելու:\n\n«Ահա՜ նախկին, ցարական ռեժիմի բանտը և ուղղիչ քաղաքականությունը» — լուբոկային իր պարզ, բոլորին Հասկանալի լեզվով ասում էր Բելոգուրովի նկարի աջ կողմը:\n\nՆկարի ձախ կողմը. 1. — Կալանավորը միլիցիոների հետ մտնում է Ուղղիչ Տուն. 2. — Կալանավորը աշխատում է հյուրանոցում. 3 — Կալանավորը դպրոցում. 4. — Ազատվող կալանավորը Ուղղիչ Տան գրասենյակում ստանում է իրեն հասանելիք աշխատավարձը. 5-Ազատված կալանավորը գյուղի ճանապարհին՝ մի թևի տակ գրքեր, իսկ մյուսի տակ կապոց. երևի նվերներ է տանում իր կնոջն ու երեխաներին...\nԱյսպես էր պատմել խորհրդային Ուղղիչ Տան և ուղղիչ քաղաքականության մասին իր նկարի ձախ կողմում նույն այդ Ուղղիչ Տան կալանավոր Կոստանդին Բելոգուրովը:\n\nՀետո մենք նայեցինք Ուղղիչ Տան պատի թերթը, որ կոչվում էր «Ճառագայթ»: \nԳրված էր երեք լեզվով՝ հայերեն, թուրքերեն, ռուսերեն: \nԱպա ես մոտեցա գրքակալներին և սկսեցի նայել գրքերը: \nՀայերեն, ռուսերեն, թուրքերեն: \nՔաղաքական գրականություն և բելետրիստիկա: \nՊետք է ասել, որ գրադարանն այնքան էլ հարուստ չէր: \nՀետագայում մենք մի քանի անգամով հարստացրինք այդ փոքրիկ գրադարանը:\n\n\n\n\n\n\n— Ի՞նչ գրքերի կարիք է զգացվում, — հարցրի գրադարանապետին, որը միևնույն ժամանակ թե՜ ներկարար էր և թե՛ շրջանակներ շինող:\n\n— Գեղարվեստական: \n— Տվեք ռոմաններ: \nՈւրիշ բան հարկավոր չէ: \nՔաղաքական գրքեր էլ են կարդում, բայց քիչ: \nՏվե՜ք բելետրիստիկա:\n\nԱյսպես է կարծեմ բոլոր բանտերում և ուղղիչ տներում: \nՄարդիկ երևի պահանջ են զգում կորցրած ազատությունը, դրսի ընդարձակ ու բազմապիսի կյանքն ապրել ու զգալ... գոնե գրքերում: \nԱյսպես է կյանքը:\n\nԳրադարան-ընթերցարանից հետո մենք մտանք կուլտբաժնի գրասենյակը, ուր ես ծանոթացա բաժնի վարիչի հետ, և նա ինձ ցույց տվեց կուլտբաժնի սխեման:\n\nԿուլտբաժինն ուներ հետևյալ սեկցիաները.\n1. Գրական, որի մեջ մտնում էին գրադարան-ընթերցարանը, պատի ու կենդանի լրագրերը և շախմատային ենթասեկցիան:\n\n2. Թատերական, որ ուներ երեք խումբ, հայկական, թուրքական, ռուսական:\n\n3. Նկարչական, որ բաժանվում էր երկու ենթաբաժնի՝ դպրոցական և արտադրական:\n\n4. Երաժշտական, որ ուներ արևելյան երաժշտախումբ և երգեցիկ խումբ:\n\n5. Իրավաբանական բյուրո, որի պարտականությունների մեջ էր մտնում կալանավորներին իրավաբանական օգնություն հասցնելը: \nԳրում էր խնդիրներ, հրավիրում էր պաշտպանների, կազմակերպում էր իրավաբանական հանրամատչելի զեկուցումներ և այլն: \nԻրավաբանական բյուրոն գտնվում էր հենց այդտեղ՝ գրասենյակում, և նրա սեղանի առաջ միշտ խռնված էին լինում կալանավորները՝ զանազան գործերով:\n\n6. Ընկերական դատարան, որ ուներ դատախազական բաժին և իրավապաշտպանների կոլեգիա:\n\n7. ֆիզկուլտուրայի. — այս սեկցիան կարծեմ մինչև վերջն էլ թղթի վրա մնաց. կալանավորները, մանավանդ գյուղացիք, խորշում էին ֆիզկուլտուրայից, որպես ամոթաբեր մի բանից: \nՀետագայում կազմակերպված մեր մի քանի զրույցները չտվին ոչ մի արդյունք:\n\nԱյս էր կուլտբաժնի սխեման: \nՍեկցիաների վարիչները կազմում էին կուլտկոմիսիա, որ ընտրվում էր կալանավորների ընդհանուր ժողովում: \nԱյդտեղ էին ընտրվում նաև կուլտկոմիսիայի նախագահը և ընկերական դատարանի դատախազը: \nԻսկ ամբողջ կուլտբաժինը ղեկավարում էր կուլտբաժնի վարիչը, որը կալանավոր չէր և մտնում էր Ուղղիչ Տան վարչության մեջ՝ կոլեգիայի անգամի իրավունքով:\n\nԴպրոցն առանձին էր և չէր գտնվում կուլտկոմիսիայի իրավասության ներքո: \nՆա առանձին գծով ենթարկվում էր կուլտբաժնի վարիչին և նրա միջոցով՝ Երևանի քաղլուսվարին, որը և նշանակում էր ուսուցիչներ: \nԴրսից միայն երկու ուսուցիչներ կային, մնացածները կալանավորներ էին, թվով վեց, որոնցից չորսը՝ թուրք: \nԴպրոցին կից կային և քաղգրագիտության ու գյուղատնտեսական խմբակներ, որոնցից առաջինում աշխատանքները տանում էր կուլտբաժնի վարիչը, իսկ երկրորդում` երիտասարդ մի կալանավոր, նախկին գյուղատնտես:\n\nԿուլտբաժնի վարիչի հետ միասին երբ մտանք դպրոցը, այդտեղ պարապում էր թուրքական խմբակը: \nՔսանի չափ թուրք կալանավորներ, բոլորը գյուղացի, պարապում էին լատինատառ դասագրքով:\n\n— Հե՞շտ է, — հարցրի մեկին թուրքերեն, — և բոլորը միասին պատասխանեցին.\n— կոլա՜յ դը, կոլա՜յ դը…\nՎերցրի մեկի տետրակը և սկսեցի բարձրաձայն կարդալ, հարկավոր էր տեսնել այդ պահուն նրա աչքերը` հասկանալու համար, թե ի՜նչ է նշանակում գեղջուկ մարդու հիացմունք հասարակ բաների առիթով:\n\nԵս էլ էի հիացած, բայց ո՛չ թե իմ ընթերցանությամբ, այլ այդ թուրք պեյզանների առաջադիմությամբ: \nՀետագայում նրանք ինձ ցույց էին տալիս իրենց գրած նամակները, որոնք եթե վերածելու լինեիք հայերենի՝ դուրս կգային Թումանյանի Գիքորի հոր հռչակավոր նամակի համարյա տառացի պատճենները: \nՆույն ոճը, նույն անմիջական հետաքրքրությունը` հարազատ մարդկանց ու հարազատ կենդանիների անցուդարձով, նույն բարևները` յուրաքանչյուր բարեկամին առանձին, նույն գեղջկական միամիտ քերականությունը...\nՍակայն իմ այդ առաջին այցը թուրքական խմբակին ինձ համար առանձնապես նշանակալից էր նրանով, որ ես այդտեղ առաջին անգամ հանդիպեցի Բաղդասարին, Ուղղիչ Տան հռչակավոր Բաղդասարին, որը նստած «լատիներեն» էր սովորում թուրք պեյզանների հետ միասին...\nԲայց Բաղդասարի մասին — հետո:\n\nԵրբ դուրս եկանք դասարանից, չգիտեմ ինչու, կրկին մտանք թատերական դահլիճը և բարձրացանք բեմ: \nԶարմանալի Համոն դեռ զբաղված էր իր դեկորներով, իսկ Բելոգուրովն ու Եֆիմ Բրավելմանը դահլիճի վերևի մասում զբաղված էին իրենց նկարչությամբ: \nԵս այնքան էի տարվել իմ տեսածներով ու լսածներով, որ միանգամայն մոռացել էի ուր լինելս: \nԵվ ահա, չգիտեմ ի՛նչպես պատահեց, — ես սթափվեցի այն ժամանակ միայն, երբ մենք արդեն կանգնած էինք բեմի աջ կողմը, դեկորների հետևը գտնվող բաց պատուհանի առաջ... \nԱյո՛, բաց պատուհանի, որի ճաղերի միջից երևում էր աշնանային Երևանը... \nԿարծես քնած էի, և սառը ջուր լըցրին գլխիս — այդքան անակնկալ էր տպավորությունը: \nԵրևակայո՞ւմ եք` Երևանը, այդ տափակ տների ու գորշ այգիների մոխրագույն տեսարանը արավ ինձ վրա շշմեցնող, հարբեցնող, խենթացնող տպավորություն: \nՆայեցի Բենժամենին նա էլ էր նայում Երևանին: \nԱչքերում թախիծ կար և անսահման, անսահման, ես կասեի՝ անասնական կարոտ... \nՄոտ երկու տարի էր, որ նստած էր նա Ուղղիչ Տանը — և երեք–չորս անգամ էր ընդամենը քաղաք գնացել:\n\n— Ա, երանի՜ մարդ ա՛յ էն ծառը ըլեր, — ցույց տալով ինչ-որ հեռավոր մի կետ ասաց կամացուկ Բենժամենը, — հի՜նչ լավ կլեր...\n— Չէ՛, ծառը լավ չէր լինի, մեկ է՝ չէիր կարող տեղիցդ շարժվել:\n\n— Է, հո ազա՜տ կլեի՝ ջհանդա՛մը թե չէի շարժվի, — պատասխանեց նույն կամացուկ ձայնով Բենժամենը. — լավ և մարդ դրսևում ծառ ըլնի, քան ըստեղ մարդ...\nՄենք լուռ հեռացանք պատուհանից, և ես հետագայում միայն ինչպես հարկն է հասկացա Բենժամենի վերջին խոսքերի հավիտենական ճշմարտությունը — մի պարզ, պրիմիտիվ, ոչ միայն մարդկային, այլև կենդանական, բնախոսական ճշմարտություն, որի մասին միլիոնավոր բանաստեղծություններ կան տպված աշխարհիս բոլոր դասագրքերում:\n\nԵրբ մենք Բենժամենի հետ միասին իջնում էինք ներքևի հարկը՝ վառվռուն, կրակոտ աչքերով մեզ առաջ վազեց Լազգին.\n— Հիշկե՜ք` լա՞վ ենք մաքրուկ, — ասաց նա և ցույց տվեց մաքուր սրբած միջանցքը: \nԵվ ապա — գաղտնի, հույժ կոնֆիդենցիալ, խորհրդավոր ժպիտը դեմքին մոտեցավ նա ինձ, աջ ձեռքը հովանոցի նման դրեց ականջիս վերևը, շրթունքները մոտեցրեց և հայացքը Բենժամենին հառած՝ ասաց ինձ իբր թե կամացուկ, բայց էապես այնպես, որ Բենժամենը ևս լսի.\n— Մի նոր պոռնիկ կնիկ են բերուկ... \nԻ՛մ արև:\n\nՈւ ցատկելով մի կողմ` այծանման մկկաց:\n\nՀետո լուրջ դեմք ընդունեց, ձեռքով ու քունքերով զարմացական շարժում արավ և ավելացրեց.\n— Հնչի՞ կբերեն ըդրանց — չեմ խասկընա... \nԿնիկն ի՞նչ ա՝ բերեն դնեն բանտ՝ խաց տան ուտա... \nԿրակ տան` վառե՜ն:\n\n— Ինչո՞ւ, կազդի՛, նրանք էլ մարդ են մեզ պես:\n\n— Մա՞րթ,— միանգամայն անկեղծ, ֆենոմենալ անկեղծությամբ բացականչեց Լազգին. — թե ըդրանք մարթ են` Լազգին շո՛ւն ա...\nՈւ բռունցքով ամուր խփեց իր կրծքին, շուռ եկավ — վազելով հեռացավ:\n\nՖենոմենալ կնատյաց էր Լազգին. եթե ճեմարանավարտ լիներ՝ անպայման կդառնար մի Նաիրյան Օտտո Վայնինգեր... այդ սքանչեփ Լազգին:\n\nVII. Կուլտբաժնի պարետը, բողոքական տերտերը, Ուղղիչ Տան շախմատային չեմպիոնը, Մարգարիտը, Անուշը և կալանավորների բարոյական զարմանալի նորմերը\nԵրեկոյան ես բարձրացա կուլտբաժին՝ կալանավորների ներկայացումը տեսնելու:\n\nԺամը դեռ 6-ն էր: \nՆերկայացումը սկսվելու էր 7-ին, բայց ամբողջ կուլտբաժինը արդեն խառնվել էր իրար` պատրաստություններ էր տեսնում: \nԵս կրկին իմ անբաժան չիչերոնեի հետ էի՝ Բենժամենի հետ:\n\nՆերքևում, ուր սկսվում էին կուլտբաժին տանող սանդուղքները՝ կանգնած էին երկու կալանավոր և մարդ չէին թողնում վերև: \nԲաժանված էին տոմսեր, որոնցով և ժամանակին գալու էին կալանավորները: \nՄիջանցքում անհանգիստ դեսուդեն էր վազում սանսեկցիայի ամենաեռանդուն աշխատակիցը՝ Լազգին. մաքրության էր հետևում:\n\nՄեզ բաց թողին առանց տոմսի, և մենք բարձրացանք վերև: \nՄաքուր էր: \nԼույս: \nՍանդուղքի դիմացի պատին և վերը` միջանցքի պատերին — յուղաներկ նկարներ: \nՄարդիկ, հաճելի հոգսը դեմքներին, դեսուդեն էին վազում, կարծես գավառական թատրոն էր` տեղական սիրողների ներկայացումն սկսվելուց մի ժամ առաջ...\nԱռաջին հերթին իմ ուշադրությունը գրավեց մի գունատ, բարակ, բարձրահասակ, երազողի դեմքով երիտասարդ, որ, ինչպես գնդապետը պատերազմի դաշտում` եռուզեռի կենտրոնում կանգնած հրամաններ էր արձակում;\tՀարցրի ու իմացա, որ դա կուլտբաժնի պարետն է, Սուրենը: \nՇատ համակրելի դեմք ուներ այդ Սուրենը:\n\n— Տեսնո՞ւմ ես մեր Սուրենին, — ցույց տվեց Բենժամենը:\n\n— Ինչ գործով է:\n\n— Սպանության: \nԴրանք երեք հոգի են, բոլորն էլ հենց էդպես ջահել տղերք: \nՀետով շանց կտամ:\n\nՀետաքրքրված՝ ես մոտեցա Սուրենին: \nԱյդ պահուն նա կանգնած էր դահլիճի երկրորդ դռան մոտ, որի միջով կուլտբաժնի գրասենյակն էին տեղափոխում իրենց նկարչական արհեստանոցն ու կիսավարտ նկարները Եֆիմ Բրավելմանը և Բելոգուրովը: \nՆրանց օգնում էին Ասլան -բիձեն և մի կաղ, կանաչ շինել հագած, ոտաբոբիկ կալանավոր, որ գրավեց իմ ուշադրությունը իր գունատ, աննորմալ դեմքով ու ծայր աստիճանի սև մորուքով ու աչքերով:\n\n— Դա՞ ինչ մարդ է, — հարցրի ես զարմացած, մինչ իմ հետաքրքրության առարկան` երեսը իմ կողմը դարձրած` իդիոտային ժպիտով ինձ էր նայում, կարծես իր այդ ողորմելի ժպիտով հայցում էր, որ իրեն չխփեմ:\n\n— Դա մեր տերտերն է, — կարճ պատասխանեց Բենժամենը, որ Ուղղիչ Տան բնակչության մասին ուներ սպառիչ տեղեկություններ:\n\nՍակայն հետագայում ես իմացա, որ դա ոչ թե լուսավորչական տերտեր է, այլ բողոքական քարոզիչ: \nԱսում էր 23 տարեկան է, բայց թողնում էր 40 տարեկանի տպավորություն: \nԱնպայման աննորմալ էր. բռնված էր կրոնական թռուցիկներ տարածելու համար: \nԹռուցիկներ, որոնցում նա մարգարեանալիս է եղել երկրային իշխանությանց անկումը և աշխարհի մոտալուտ կործանումը: \nՄի ամիս անց նրան արձակեցին:\n\n— Ինչքա՞ն մարդ է տեղավորվում դահլիճում — հարցրի Սուրենին՝ նրա հետ ծանոթանալու նպատակով, սա մեղմ ժպտաց, կարմրեց, նայեց իր կոշիկներին ու պատասխանեց.\n— Մոտ երկու հարյուր: \nՓոքր է, դրա համար էլ տոմսերով ենք թողնում: \nՄի ներկայացումին մի կեսն է գալիս, մյուսին` մնացածները:\n\nԽոսում էր գրական բարբառով, սակայն պարզ էր, որ ինտելիգենտ չէ: \nԽոսակցությունը շարունակելու հնարավորություն չկար շուրջի եռուզեռի պատճառով, ուստի ես բարեկամաբար ժպտացի նրան, և մենք բաժանվեցինք: \nՀետո ես ճանաչեցի նրան բավականին մոտիկից, և նա թողեց ինձ վրա չափազանց համակրելի, շնորհքով, ընդունակ երիտասարդի տպավորություն:\n\nՄինչ կսկսվեր ներկայացումը՝ մենք մտանք գրադարան-ընթերցարանը: \nԼույս, տաք, մաքուր: \nՍեղանի շուրջը նստած թերթ էին կարդում տասի չափ կալանավորներ: \nՍեղանի վերևի անկյունում, դեմառդեմ նստած, շախմատ էրն խաղում երկու կալանավոր: \nԴրանցից մեկը սև, կոկ սանրած մազերով, լայնաթիկունք, ցածրահասակ մի կալանավոր էր, մոտ 25 տարեկան, իսկ մյուսը՝ զինվորականի շորերով մի ռուս: \nՍև երիտասարդը խաղում էր բավական լավ: \nԱռհասարակ երևում էր — դեմքի լուրջ, կենտրոնացած արտահայտությունից ու խոհուն աչքերից — որ, չնայած անտաշ, կոպիտ արտաքինին՝ մտածող մարդ է: \nՄի երկու սրամիտ, անակնկալ ընթացքով նա մատ տվեց դիմացինին ու ժպտալով նայեց մեր երեսին: \n«Լա՞վ է, չէ՞» — կարծես ասում էին նրա ժպտացող աչքերը: \nԻնչպես ընդունված է բոլոր շախմատային պարտիաների վերջում՝ պարտվողը նախ կարծես չհավատաց, որ «չկա փրկության դուռ», բնազդաբար ձեռքը իր թագավորին տարավ, մի երկու վայրկյան նայեց հարևան քառակուսիներին– և հանկարծ գլխի ընկավ, խառնեց խաղաքարերը: \nԽաղը վերջացած էր: \nՊարտվողի դեմքը տխուր էր ու բարկացկոտ, իսկ հայացքը թաքուն ամոթանք էր արտահայտում, ինչպես բոլոր անհաջող շախմատիստներինը:\n\n— Դուք խաղում եք, — դիմեց ինձ սև երիտասարդը և ցույց տվեց խաղատախտակը:\n\nՊրեստիժի խնդիր էր: \nԵս այնքան էլ ուժեղ չեմ այդ խաղում, բայց դիմացինիս ուժերն էլ դեռ լիովին անհայտ էին ինձ: \nՌիսկ արի խաղացի և — երևակայո՞ւմ եք — տարա... \nԲայց պետք է խոստովանել, որ... համարյա պատահմամբ: \nՍխալմամբ նա իմ ձիու հարվածի տակ թողեց իր թագավորին և թագուհուն, որից հետո անձնատուր եղավ՝ իհարկե, փնթփնթալով, ինչպես դա ընդունված է նման պարագաներում: \nԱռաջարկեց մի անգամ ևս խաղալ: \nՌազմագիտական նկատառումներով ես, իհարկե, հրաժարվեցի և այդպիսով Ուղղիչ Տան մեջ այդ երեկո հռչակվեց իմ անունը, որպես առաջնակարգ շախմատիստի: \nԻնչպես ինձ ասացին մինչ այդ Ուղղիչ Տան շախմատային չեմպիոնն է եղել իմ երիտասարդ խաղընկերը:\n\nՍակայն նա հետագայում, ինչպես և սպասում էի, հանեց ինձանից իր շախմատային ոխը և վերականգնեց Ուղղիչ Տան շախմատային չեմպիոնի իր անբիծ անունը...\nԵրբ մենք բարձրացանք ու գնացինք դահլիճ, Բենժամենն ինձ ասաց.\n— Գիտե՞ս ով էր դա... էդ շախմատիստը...\n— Ո՞վ,\n— Դա մեր Նիկոլն է, Սուրենի հընգերը: \nՀի՜նչ խելացի տղայա... \nԼավ դերասանություն և անում:\n\n— Ի՞նչ գործով է:\n\n— Նույն գործով, սպանության: \nԴա՛ յա, Սուրենը, Խաչիկը: \nՄին հընգեր էլ ունեին ըստեղ հիվանդանոցում մեռավ... \nՄեսրոպ էր անունը:\n\n— Հիմա ի՞նչ է անում:\n\n— Ըստեղ մանտյորություն սովորեց, գնում ա դրսևի աշխատանքի: \nԷլ դժվար թե դրանք ըտենց բան անեն...\nԱրդեն ժամը յոթն էր, և կալանավորները խուռն բազմությամբ թափվեցին դահլիճը:\n\nԴահլիճի մուտքի մոտ լուրջ, սֆինքսի նման գունատ ու ազդեցիկ կանգնած էր Սուրենը՝ կարգապահության էր հետևում: \nԵս կանգնած մուտքի մոտ նայում էի նրան, երբ պատահեց մի բան, որ իմ մեջ հիացմունք առաջացրեց դեպի այդ գունատ կալանավորը: \nՄի աժդահա գյուղացի կալանավոր, որին ինչպես երևում է այդ անգամ տոմս չէր ընկել` մտածել էր ներս մտնել իր սեփական տոմսով: \nՍուրենը նայեց նրա տոմսը, հասկացավ, ավելի գունատվեց և կամացուկ հրամայեց:\n\n— Անմիջապես դո՜ւրս:\n\nԿալանավորը համառեց: \nԵվ ահա Սուրենը, այդ միջահասակից քիչ բարձր, բարակ, գունատ երիտասարդը գրկեց աժդահա գյուղացուն, թեթև, թղթի նման բարձրացրեց նրան և տարավ դուրս:\n\nԴահլիճում թնդաց հիացած կալանավորների բուռն ծափահարությունը: \nՍուրենր լուրջ, անայլայլ, գունատ դեմքով վերադարձավ իր տեղը և շարունակեց իր գործը:\n\nՄինչ ես զբաղված էի այս հետաքրքիր բաներով՝ Բենժամենը կորավ: \nԴես եմ նայում, դեն — չկա: \nՈւզում էի գնալ ընթերցարանը նայել, երբ դահլիճում թնդաց նվագածությունը: \nՆվագում էին՝ ջութակ, թառ, դհոլ: \nՆերս մտա տեսնեմ ջութակ նվագողը Բենժամենն է, իսկ դհոլ խփողը՝ Լազգին... \nԲեմից դեպի դահլիճ փայտյա բարյերով բաժանված էր մոտ երեք քայլաչափ տարածություն, ուր և նստած էին երաժիշտները:\n\nԱրդեն լիքն էր դահլիճը, վերջին հանդիսականներն էին արդեն մտնում դահլիճ. սակայն ամբողջ առաջին կարգը. ինձ անհայտ պատճառով ազատ էր թողնված: \nԿարծեցի վարչության համար է, բայց սխալվեցի: \nՄի քանի րոպե անց երկու կին հսկիչների ուղեկցությամբ դահլիճ մտան կին կալանավորները, թվով 10, և բռնեցին առաջին կարգը: \nՆրանց երթը գլխավորում էին Մարգարիտն ու Անուշը, որոնք իրենց բարձր հովանավորության տակ էին առել իրենց թուրք ընկերուհուն...\nՄի գյուղացի տարիքն առած կին կար դրանց մեջ` ծծկեր երեխան գրկին: \nՀարցրի և իմացա, որ անհայտ նպատակով սպանել էր իր ամուսնուն: \nԵրեխան թուխ, ժիր, փամփլիկ երեխա էր — գեղջուկ սևաչյա երեխա...\nՀենց որ կանայք մտան՝ Լազգին անհանգստացավ: \nԱչքերը կրակ դարձան վառվեցին: \nԱյնպես էր խփում դհոլին, կարծես ոխ է հանում: \nՀետո նա հատուկ շարժումով դհոլը տվեց կողքին նստած մի կալանավորի, ինչ-որ բան ասաց Բենժամենին — և ահա դահլիճում թնդաց Լեզգինկան, և Լազգին, այդ կնատյաց Լազգին, Նաիրյան այդ Օտտո Վայնինգերը զարմանալի վարպետությամբ սկսեց պարել...\nՀարկավոր էր տեսնել Լազգու պարը՝ հասկանալու համար, թե ո՜րքան ռիթմ ու երաժշտություն կա կովկասյան պարերում: \nԱյդտեղ ես նոր գլխի ընկա, թե որտեղի՛ց էր առաջացել նրա անունը. Լազգին ճիշտ որ նման էր լեզգինի: \nԹեկուզ միջահասակ էր ու վտիտ, սակայն իսկական լեզգինի շարժուձև էր նրա շարժուձևը ու թուխ դեմքը՝ լեզգինի թուխ դեմք: \nՀագուստն էլ շատ էր նպաստում նմանությանը, սև սատինե, բարձր օձիքով շապիկ, մոխրագույն գալիֆե շալվար, փաթաթաններ, չստեր:\n\nՊարում էր զարմանալի արագ, լեռնցու յուրօրինակ նազանքով, ու կատաղի հայացքներ նետում կանանց կողմը, չինական ֆոկուսնիկի նման աչքերում խաղացնում էր կարծես կրակե խանչալներ...\n— «Է՛, չե՜ս խաբի, Լազգի՛» — մտածում էի ես նրա կատաղի հայացքները դիտելով. — «Չափազա՜նց ես դու սիրում կանանց և խոցված ես դու երևում նրանցից... \nԻնչ լավ է, որ չես կարդացել Օտտո Վայնինգերի «Սեռ և բնավորություն»-ը, եթե ոչ` գունատ սեմինարիստի նման կսկսեիր հիմնավորել քո կնատյացությունը այդ կուղեկնոց փիլիսոփայությամբ... \nԽե՜ղճ Լազգի, սքանչելի՜ Լազգի...»\nԵրբ Լազգին վերջացրեց իր պարը արագ ցատկեց իր տեղը, նստեց, խլեց դհոլը դրեց իր ծնկներին և ագահ, անհանգիստ, վառվող աչքերով սկսեց տնտղել ու խոցել դեմը նըստած կանանց դեմքերը: \nԴահլիճում ծայր առավ մի խելագար ծափահարություն: \nՀետո մի քանի տեղից միաժամանակ թնդաց մի կատաղի գոռոց.\n— Անո՛ւշը, Անո՛ւշը, Անո՛ւշը...\nՇուտով ամբողջ դահլիճը միացավ այդ գոռոցին, դոփեց, ծափահարեց, քրքջաց.\n— Անո՛ւշը, Անո ւշը...\nՊարզ էր. հրավիրում էին պարելու Անուշին: \nՆայեցի նրան և դժվարացա ծիծաղս պահել: \nՔառասունին մոտիկ, սև, սաթի նման պսպղուն, հարթ սանրած մազերով, թուխ, բորբսնած դեմքով, միջահասակ մի կին էր Անուշը՝ դատված «միջնորդության» համար: \nԱզգությամբ ասորի էր, բայց իսկի չէր կարելի կասկածել, որ հայ չէ: \nՉնայած տարիքին և դեմքի գեղջկական արտահայտությանը` «բարձր դասի» կնոջ հավակնություններ ուներ իր զգեստներում ու սանրվածքում այդ Անուշը: \nՍև, կարճ զգեստներ էր հագնում, ինչպես գավառական գիմնազիստուհի և... սպիտակ գուլպաներ: \nԲարձրակրունկ կիսակոշիկներ: \nԽոսելիս ծամածռում էր բերանը, շրթունքները մանկականի էր նմանեցնում: \nԲառերը արտասանում էր մանկական առոգանությամբ: \nՄի խոսքով` Նաիրյան, ղանթարային ֆորմացիայի հին պոռնիկ էր Անուշը՝ ռուս փողոցային կանանց քաղաքակրթության ենթարկված:\n\nԿեղծ-զուսպ, կեղծամաչկոտ հաճույքով, շինծու ամոթխածությամբ ընդունեց Անուշը` կալանավորների կողմից իր հասցեին ուղղած այդ ահռելի օվացիան. գլուխը մանկան պես թեքեց Մարգարիտի ուսին, երեսը ծածկեց ձեռներով.\n— Ամա՛ն, ես չեմ կրնա... ես կամչնա՛մ...\n— Դե, լա՛վ, հա՛, մի՛ կոտրտվի, մեռնի՜մ համոթիդ, — հովանավորող, հասկացող հեգնանքով պատասխանեց Մարգարիտը և բամփեց Անուշին: \nԱրժե այստեղ մի երկու խոսքով նկարագրել և՛ Մարգարիտին, որ ամեն ինչով Անուշի հակապատկերն էր, բայց նրա անբաժան ընկերուհին:\n\nՀիսունին մոտիկ, բարձրահասակ, լիքը, մետաղագույն դեմքով — իսկական Նաիրյան «մատրյոնա» էր Մարգարիտը, Նաիրյան կես-գեղջկական, ծայրամասային «գրանդ դամա»: \nՇարժուձևը հանգիստ էր, վեհ ու սոլիդ: \nՄոնումենտալ կուրծք ուներ ու նստուկ, որոնցով կալանավորներին սրախոսությունների անսպառ նյութ էր մատակարարում: \nԲայց կալանավորները վախում ու քաշվում էին նրանից երբեք չէին համարձակվի նրա հետ այնպես ցինիկ վարվել, ինչպես հաճախ Անուշի հետ էին վարվում: \nՍակայն ճշմարտության դեմ մեղանչած չլինելու համար հարկավոր է ասել, որ Անուշը պակաս բավականությամբ չէ, որ ընդունում էր կալանավորների ծայր աստիճանի գռեհիկ, ղանթարային հաճոյախոսությունները:\n\nՎերջապես, երկար կոտրատվելուց հետո, Անուշը վեր թռավ տեղից և զույգ ձեռքերով դեմքը ծածկած, այնպես որ մատների արանքից համենայն դեպս տեսնի դահլիճը, մոտեցավ բարյերին, որ անցնի ու սկսի իր պարը: \nՍակայն այն, ինչ տեղի ունեցավ դրանից հետո — վեր է ոչ միայն զարմանքից. այլև մարդկային դատողությունից: \nԶարմանալի աշխարհ է կալանավորների աշխարհը և ունի իր աներևակայելի օրենքները և բարոյական զարմանալի նորմերը...\nԱնուշը, ինչպես ասացի, զույգ ձեռքերով դեմքը ծածկած մոտեցավ բարյերին, որ անցնի, բայց հանկարծ հատուկ շարժումով դեմքից հեռացրեց ձեռքերը, չանչ արավ դեպի այն կողմը, ուր լինելու էին երաժիշտները, ծիծաղեց — և արագ վազեց իր տեղը: \nԴահլիճում ծափահարությունը, աղմուկն ու ծիծաղը հասավ իր գագաթնակետին, կատաղի մոլեգնության: \nԱռաջին վայրկյանին ես չհասկացա այդ բոլորի իմաստը, բայց երբ մի անգամ ևս նայեցի երաժիշտների նստարանին — ամեն ինչ պարզվեց:\n\nԵրաժիշտները չկային:\n\n— Ա՜յ տղա, ի՞նչու փախաք, — քիչ հետո հարցրի ես Բենժամենին, որ քիչ-շատ կրթություն ուներ և կարող էր քիչ բարձր մնալ այդ աշխարհում տիրող բարոյական նորմերից:\n\n— Բա մարթ հեսքան մարթի առաջ կածի, որ պոռնիկ կնիկը պա՞ր գա, — առարկություն չվերցնող տոնով, առանց ամաչելու պատասխանեց Բենժամենը:\n\nԱպշեցի: \nԽոսք չգտա ասելու: \nԼավ էր, որ այդ ժամանակ բարձրացավ վարագույրը, և ներկայացումն սկսվեց...\nVIII. Բեմը, պիեսը, կալանավոր դերասաններն ու հանդիսականները, Անահիտը, Նիկոլը, Համոն, Եֆիմ Բրավելմանի կուպլետները\nՎարագույրը բացվելուն պես աղմուկն անմիջապես դադարեց, և դահլիճում տիրեց մեռելային լռություն:\n\nԲեմը ներկայացնում էր մի ցարական գեներալի սենյակ, ուր գեներալը, կինը և նրանց պատանի տղան սեղանի շուրջը նստած թեյ էին խմում:\n\nԽաղում էին ինչ-որ անծանոթ մի պիես, որ հեղինակություն էր երկաթուղային մի բանվորի: \nԹե որտեղի՞ց էին գտել պիեսը, չգիտեմ: \nԵրևի բերել էր կուլտբաժնի վարիչը, որ աոաջ կայարանի բջիջի քարտուղարն էր եղել:\n\nՊիեսի սյուժեն հետևյալն էր: \nԳեներալի տղան ըմբոստանում է հոր դեմ, կապ հաստատում հեղափոխականների, երևի կոմունիստների հետ, ուզում է ռումբով պայթեցնել հոր շտաբը, չի հաջողվում, ընկնում է գերի, բայց ազատվում է կարմիր բանակայինների ձեռքով, որոնք գրավում են քաղաքը և հաստատում խորհրդային իշխանություն: \nՄոտավորապես նման մի սյուժե էր, լավ չեմ հիշում, բայց էականը մեզ համար ոչ թե սյուժեն է, այլ կալանավորների խաղը և մանավանդ դահլիճի վերաբերմունքը դեպի բեմը:\n\nԴեռ նոր էր սկսվել պիեսը, դեռ նոր էր գեներալը հարցնում իր զավակին, թե նա որտեղ է կորչում իրիկունները, երբ դահլիճը փռթկաց: \nԳեներալի խոսքերում ոչ մի ծիծաղելի բան չկար. պատանի հեղափոխականի դրությունն սկսում էր ողբերգական դառնալ — էլ ի՞նչն էր ծիծաղի պատճառը–…\tԵրևակայո՞ւմ եք՝ Անահիտը:\n\nՀիվանդանոցում ծառայող մի կին էր Անահիտը, մոտ 25 տարեկան, կիսագրագետ, խեղճ, անհամարձակ մի կին: \nԽոսելիս շփոթվում էր, կարծես սայթաքում էր: \nՁայնը կերկեր ու անհամարձակ: \nԲոլոր ներկայացումներին նա էր տանում աղախնի դերը: \nԵվ միշտ, բոլոր ներկայացումներին, ինչպիսի ողբերգական անցուդարձի ժամանակ էլ այդ դժբախտ դերասանուհին երևար` նրա տեսքն անգամ կալանավորներին անասելի զվարճություն էր պատճառում: \nԱյժմ էլ հենց նա էր, որ մտավ գեներալին թեյ տալու և իր ողորմելի տեսքի մոգական կարողությամբ զվարթացրեց հանդիսականներին...\nՀենց որ Անահիտը հեռացավ՝ դահլիճը խաղաղվեց: \nԵս ավելի կալանավորներին էի նայում, քան բեմին: \nԼարված ուշադրությամբ հետևում էին կալանավորները բեմի անցուդարձին և առանց քաշվելու, բարձրաձայն արտահայտում իրենց վերաբերմունքը: \nԵրևում էր, որ բեմի անցուդարձը նրանք համարում են իրականության նման մի բան: \nԵրբ հերոսը դժվար դրության մեջ էր ընկնում, դահլիճից խորհուրդներ էին տալիս նրան, քաջալերում, հրահրում: \nԻնձ մոտ նստած էր Ուղղիչ Տան պետը, և պիտի ասեմ, որ սա՜ էլ հետ չէր մնում մյուսներից: \nԱվելին: \nԵրբ տեսա, թե ո՜րպիսի անմիջականությամբ է այդ հասարակ մարդկանց բազմությունն ընդունում բեմում կատարվածը, ի՞նչ պիսի կենդանի վերաբերմունքով է անդրադառնում ընկերների խաղին — ես ինքս էլ մեքենայաբար սկսեցի մասնակցել դահլիճի վերաբերմունքին, կալանավորների անմիջական ոգևորությանը: \nԽաղում էին կարծես ոչ միայն բեմի մի քանի դերասանները, այլ կալանավորների ամբողջ բազմությունը, ամբողջ դահլիճը: \nԱյսինքն ո՛չ թե խաղում էին բառացի, այլ մասնակցում էին խաղին: \nԴերասանները, այսպես ասած, տոն էին տալիս, վարում էին խաղը, իսկ հանդիսականներն ամեն կերպ օգնում էին նրանց, քաջալերում, հրահրում, բայց ոչ թե որպես դերակատարների, այլ որպես գործող անձանց: \nՈւրախանում ու տխրում էին հերոսի հետ մեկտեղ և բարձր քրքջում հերոսի թշնամիների անհաջողությունների վրա: \nԴա ոչ թե խաղ էր կարծես, այլ մասսայական կենդանի գործողություն, որին այս կամ այն չափով մասնակցում էին բոլորը:\n\nԱյս ներկայացման ընթացքում ես հիշեցի մեր բոլոր մանվածապատ զրույցները նոր, կոլեկտիվ թատրոնի մասին, ուր հասարակությունը պետք է ո՛չ թե պասսիվ հանդիսատես լինի, այլ ակտիվ մասնակից — և հասկացա մի շատ հասարակ ճշմարտություն, որ առանձնասենյակում նստած չի կարող ըմբռնել ոչ մի հանճարեղագույն գեղագետ: \nԴա այն է, որ կոլեկտիվ թատրոն ստեղծելու առաջին նախապայմանը ոչ թե նոր թատրոնական տեխնիկան, կամ ինչ-որ առանձին ձևով գրված պիեսներն են, այլ — նոր հասարակությունը: \nՏվեք կենդանի, կյանքի հարաճուն ռեալիզմով դրված պիես և գեղագիտական զանազան քաղցրավենիներով չփչացած հասարակություն — և ինքնին կստեղծվի «կոլեկտիվ թատրոնը»: \nԵս տեսել եմ սիրողների ներկայացումներ բանվորական, կոմերիտական, աշակերտական ակումբներում — և միշտ իմ տպավորությունը նույնն է եղել:\n\nԱյդ անմոռանալի ներկայացման ժամանակ իմ ուշադրությունը գրավեց և մի այլ հանգամանք: \nԿալանավոր դերասանների բոլորի էլ գրիմը շատ մակերեսային էր, բոլորն էլ խոսում էին իրենց սովորական ձայներով, իհարկե, աշխատելով մի քիչ թատերական շեշտ մտցնել իրենց առոգանության մեջ — մի բան, որ բավականին զվարճալի տպավորություն էր թողնում, — մի խոսքով՝ բոլորն էլ ոտով-գլխով մատնում էին իրենց ով լինելը, սակայն ամբողջ ներկայացման ընթացքում ես չնկատեցի, որպեսզի հանդիսականները նրանց դիմեին նրանց իսկական անուննեով:\n\n— Խփի՛ էդ գեներալին՝ սատկի, խփի՛, է՛, — քաջալերում էին հերոսին — և այսպես շարունակ:\n\nՊարզ էր, յուրաքանչյուր հանդիսատեսի համար գեներալ խաղացողն այդ պահուն գեներալ էր և ուր՛իշ ոչինչ: \nԳեներալ, որին հարկավոր է խփել: \nՉեմ կարծում, որ որևէ թատրոնում, որևէ իսկական դերասանի խաղ այդքան կենդանի կերպով շահագրգռե որևէ նրբակիրթ հանդիսատեսի:\n\nԵս երբեք չեմ մոռանա Ուղղիչ Տան պետի խորհուրդը երիտասարդ հեղափոխականին, գեներալի կոմունիստ տղին, երբ վերջինս իր հոր շտաբում պատրաստվում էր ռումբը սեղանի դարակը դնելու, բայց այդ վայրկյանին դուռը բացվեց և մտավ գեներալի համհարզը:\n\n— Փախի՛ մտի շկաֆը, փախի՛ մտի, — հուզված բացականչեց պետը և երբ տեսավ, որ արդեն ուշ է, որ համհարզն արդեն նկատեց հեղափոխականին նա, վեր թռչելով տեղից, ավելացրեց.\n— Փախի՛ դեմի դռնով, դուռը բաց է, շո՜ւտ, է՜ , ա՜յ տնաշեն...\nԲայց ինչպե՞ս փախչեր խեղճ հեղափոխականը, երբ, ըստ հեղինակի քմահաճույքի, պետք է գերի ընկներ, որպեսզի հետո ազատվեր կարմիր բանակայինների ձեռքով...\nԵս չեմ մոռանա երբեք և ամբողջ դահլիճի բուռն, սանձարձակ քրքիջը, երբ կարմիր բանակայինները խուժեցին գեներալի շտաբը և սվիններով գետին գլորեցին գեներալին: \nՍանտիմենտալ մարդիկ չէին կալանավորները. գեներալի մահը նրանց համար ոչ թե մարդկային վախճան էր, որ որպես այդպիսին կարող է գոնե լուրջ, ո՛չ հեգնական վերաբերմունք պահանջել, — այլ ոխերիմ թշնամու անփառունակ անկում, որ միայն քրքիջ կարող է առաջացնել:\n\nՀետագայում ես ներկա եղա և մի շարք այլ ներկայացումների, և կալանավորների հոգեբանության այս յուրօրինակ գիծն ինձ բավականին զարմացրեց: \n— Օրինակ՝ երբ «Պատվի համարի վերջում» «Որդեսպան» բացականչեց էլիզբարովը և կաթվածահար ընկավ — ամբողջ դահլիճը բուռն, մոլեգին, միաբերան ծիծաղեց:\n\nԿալանավորները ոխերիմ թշնամիներ են բարոյական կեղծ սանտիմենտալիզմի և, որպես անմիջական մարդիկ, հարկ չեն համարում թաքցնել իրենց անմիջական վերաբերմունքը — ահա իմ կարծիքով սրա միակ բացատրությունը:\n\nՄի փոքրիկ հանգամանք ևս Ուղղիչ Տան այդ առաջին ներկայացումից անջնջելի հետք է թողել իմ հիշողության մեջ, և ես չէի կամենա մոռացության տալ այդ հետքը: \nԵրկրորդ պատկերի ժամանակ, երբ վարագույրը բացվեց — բեմը ներկայացնում էր գեներալի շտաբը ռազմաճակատում: \nԲեմի հետևում մի քանի կալանավորներ ամենայն եռանդով խփում էին թիթեղե թերթերի, որ գնդացիրի ձայն ստացվի: \nԲեմի աջ կողմը, պատուհանի առաջ, զինվորականի շինելը հագին, գլխին սպայական գլխարկ, դեղին ուսդիրներով, պրոֆիլով, դեպի մեզ կանգնած էր գեներալի համհարզը և նայում էր հեռուն: \nԿարծես իսկ և իսկ ցարական սպա էր՝ իր ամբողջ կերպարանքով հարություն առած: \nԽաղացողի նայվածքի և կեցվածքի մեջ այնքան շնորհք կար, որ ես հիացած էի: \nԴեմքն ինձ ծանոթ թվաց, կարծես տեսել էի մի տեղ, բայց չէի հիշում:\n\n— Թշնամին մոտենում է մեր դիրքերին, կրա՛կ դեպի աջ, շարքո՛վ, — ասաց այդ պահուն համհարզը — և ես անմիջապես հիշեցի...\nՀամո՛ն էր, մեր զարմանալի Համոն, Ուղղիչ Տան կուլտբաժնի անխոնջ աշխատակիցը, բուտաֆորը, դեկորատորը, երգեցիկ խմբի անդամը, որմնադիրը, թիթեղագործը: \nՀետագայում, երբ երկրաշարժից հետո Լենինականի համար մեծ կարիք զգացվեց թիթեղյա վառարանների, Համոն և իր երկու ընկերը Ուղղիչ Տան արհեստանոցում մի շաբաթվա–ընթացքում «շտապ կարգով» շինեցին 300 թիթեղյա վառարաններ,\nՀամոն, Աբգարը, Օսը:\n\nԿալանավորների բուռն ծափահարությունների ներքո ներկայացումը վերջացավ, և քանի որ դեռ վաղ էր հայտարարվեց, որ ընդմիջումից հետո «դիվերտիսմենտ» է լինելու:\n\n— Հը՞, ո՞նց էր. լա՞վ սատկացրին գեներալին, — ուրախացած, վառվող աչքերով հարցրեց ինձ Ուղղիչ Տան պետը:\n\n— Շա՛տ լավ, կեցցե՛ն, — պատասխանեցի ես չգիտեմ ինչու ինքս էլ անչափ ուրախացած, կարծես իրոք որ մի ահռելի ճակատամարտ էր, որից մենք դուրս եկանք պատվով ու հաղթանակով:\n\nԴիվերտիսմենտն սկսվեց նրանով, որ երաժիշտների նըստարանը բարձրացավ բեմ, և նրանք նստեցին բեմի աջ կողմը, կտավե դեկորների ներքևը: \nՀետո նրանք սկսեցին նվաղել, և Լազգին կրկին սկսեց պարել ու կրակե խանչալներ խաղացնել իր աչքերում, որոնք ճակատագրական մղումով շրջվում էին կանանց կողմը, կարծես այնտեղից քաշում էր Լազգուն անհաղթելի մի մագնիս: \nՀետո, երբ նա վերջացրեց ու մի առանձին շախով բեմից թռավ ցած կոնֆերանսիեն հայտարարեց, որ հիմա արտասանելու է Նիկոլը:\n\nԵվ դիմացի դռնից բեմ մտավ Նիկոլը, և ա՛յն Նիկոլը, որից երկու ժամ առաջ ես խլեցի Ուղղիչ Տան շախմատային չեմպիոնի տիտղոսը, այժմ մանայոր դարձած այդ երիտասարդ բանդիտը, Սուրենի ու Խաչիկի ընկերը:\n\nԲավական անկեղծ ոգևորությամբ նա արտասանեց Հակոբ Հակոբյանի «Մեռան չկորան»-ը:\n\nԴրանից հետո հայտարարվեց, որ ռուսերեն կուպլետներ կասի... \nԵֆիմ Բրավելմանը: \nԵվ ահա նույն դիմացի դռնից, իր ագահ աչքերը դեսուդեն պսպղացնելով, արախչինը գլխին բեմ ելավ մեզ արդեն ծանոթ այդ երիտասարդ նկարիչը, Բելոգուրովի ատելի թշնամին, որ սիրում էր նկարել ձմեռային տեսարաններ, խարույկ ու լուսին: \nՆրա ելույթը կալանավորների կողմից ընդունվեց բուռն, տևական ծափահարությամբ:\n\n— ß ñïîþ\to ñåé÷àñ êуïëåòû, íå êîìу íå ïåòû. — սկսեց Եֆիմ Բրավելմանը կես-արտասան ական, կեսերգեցիկ ձայնով, և դահլիճում տիրեց մեռելային լռություն: \nՍքանչելի կուպլետիստ էր Եֆիմ Բրավելմանը. թավ, կրծքային ձայն ուներ, հրեական առոգանություն և գիտեր անթիվ-անհամար սրամիտ կուպլետներ: \nԵս շատ եմ տեսել կուպլետիստներ, սակայն պիտի ասեմ, որ դրանցից ամենաքանքարավորը — Եֆիմ Բրավելմանն էր, այդ երիտասարդ ռեցիդիվիստը, որի մասին պատմում էին, թե նա նույն վարպետությամբ ու հեշտությամբ է կողպեքներ բաց անում, ինչ վարպետությամբ ու հեշտությամբ երգում էր իր սքանչելի կուպլետները: \nԻբրև լեգենդ նրա մասին ասվում էր, որ նա վերջին անգամ ձերբակալվել է... \nՉեկայի նախագահի բնակարանում, ուր նա մտել է նրա վերարկուն թռցնելու: \nԵրբ ես հարցրի Եֆիմին այս լեգենդի մասին՝ նա չափազանց բարկացավ: \nԱսաց, որ թշնամիների սարքած խոսք է, չհավատամ: \nԾայր աստիճանի կասկածոտ էր ու ծածկամիտ: \nԹե ո՞րտեղից, ի՞նչպես էր նա Երևան ընկել — ես այնպես էլ չիմացա: \nԵրբ մի անգամ նրան ես միամտաբար հարցրի, թե ո՞րտեղացի է ինքը, նա կասկածոտ աչքերը խրեց ուղիղ իմ բիբերի խորքը ու պատասխանեց.\n— Հարցրո՛ւ քամուն: \nԴեռ աշխարհում այնպիսի մարդ չի ծնվել, որ իմանա Եֆիմի որտեղացի լինելը: \nԱյո՛, ընկե՛ր:\n\nՈւ մի քանի անգամ ևս իր ասեղանման աչքերով փորփրելով հայացքը շվշվացնելով հեռացավ:\n\nԱյսպես թե այնպես սքանչելի կուպլետիստ էր Եֆիմ Բրավելմանը, կատարյալ արտիստ: \nԵվ իր այս ընդունակությունն անգամ նա մսխում էր չափազանց մեծ զգուշությամբ, ժլատ էր իր այդ «երկնային գանձը» ցրելիս, ինչպես ժլատ էր «երկրային» գանձերի վերաբերմամբ: \nԼինում էր, երեկոները երբ մեր կամերան էր գալիս, խնդրում էինք, որ երգի: \nԵրբեք չէր երգի: \nԿասկածոտ աչքերը կխրեր մեր բիբերը և կասեր.\n\n\n\n\n\n— Ի՞նչ է ես մեքենա՞ եմ, որ երբ ուզենաք՝ աշխատեմ: \nԵս երգում եմ միմիայն տրամադրությամբ: \nԵրբ տրամադրություն ունենամ:\n\nԱյսպես էր Եֆիմ Բրավելմանը:\n\nՈւղղիչ Տան հասարակության մեջ առանձին հռչակ էին վայելում Եֆիմի «âîçäуõ» կոչված կուպլետները: \nԵվ պետք է խոստովանել, որ նա, մանավանդ հետևյալ կուպլետը, երգում էր կատարյալ վարպետությամբ: \n—\n«Воздух — это живой предмет,И на неооом стоит вес свет.Да, да, да — воздух.Все слишно тут и там — воздух,Коли деньги ты нам вручишь,Воздух-и больше ничего…»\n— Все-воздух, ты тоже воздух, — ամեն անգամ այս երգը լսելիս ասում էր Ուղղիչ Տան պետը Եֆիմ Բրավելմանին, և նրա աչքերը փայլում էին մանկական անսահման բավականությամբ:\n\nԵֆիմ Բրավելմանից հետո երգեցին ու արտասանեցին մի շարք ուրիշ կալանավորներ, պարեցին Լազգին ու Ղարաբալան, Երևանի հռչակավոր ծաղիկ ծախողը, որ Ուղղիչ Տուն էր ընկել մեկին դանակով վիրավորելու համար, պարեցին Նիկոլն ու Սուրենը: \nՈւղղիչ Տան պետի համառ միջնորդությամբ վերջ ի վերջո հնարավոր եղավ կոտրել երաժիշտների վայրի ինքնասիրությունը — և, կալանավորների զվարթ ձայնակցության ներքո, 17 տարեկան աղջկա նման կոտրատվելով, պարեց և՛ Անուշը... ու երեկոն վերջացավ:\n\nԻմ կյանքի ամենաքաղցր երեկոներից մեկն էր այդ երեկոն, — ինչպես շո՛ւտ ամեն ինչ անցնում է ու դառնում հուշ ու հիշատակ:\n\nДа, да, да — воздух…\nԵս չեմ մոռանա երբեք Ուղղիչ Տան թատրոնում անցկացրած իմ այդ առաջին երեկոն, որի աղմուկը գժժում է իմ ուղեղում ու սրտում և հիմա, երբ ես գրում եմ հիշողություններս: \n— Ու լեյտմոտիվի նման հիմա էլ հնչում է ականջիս Եֆիմ Բրավելմանի ձայնը, որ երգում է անընդհատ.\nВоздух …\nIX. Դարչոն ու Բաղդասարը, կամ միևնույն պատմությունը տարբեր վարիանտերով. Վերջում մի քիչ հոգեբանություն\n— ...Այդ օրը կիրակի էր, և առավոտվանից ինձ մոտ էր եկել իմ կինը Արփենիկը...\nԵրեք օր էր չէի սափրվել՝ որոշեցի սափրվել: \nԳիտեի, որ Ուղղիչ Տանը, բաղանիքի շենքում, կա վարսավիրանոց: \nԿանչեցի հիվանդանոցային ծառայողին և խնդրեցի կանչել սափրիչին: \nՀինգ րոպե անց սենյակիս դուռը բացվեց և սպիտակ գոգնոցը հագին, գլուխը բաց, ձեռին ածելի և սափրելու ա՛յլ պարագաներ մտավ սափրիչը:\n\nՄոտ 30 տարեկան, միջահասակից բարձր, գունատ: \nՇեկ, կոկ սանրած մազեր, կապույտ աչքեր: \nԱնգույն տպավորություն էր թողնում. խոսում էր թիֆլիսախառը բարբառով:\n\nԵրբ նա ածիլեց վերջացրեց երեսս և անցավ մազերիս, հարմար համարելով առիթը՝ անցա սովորական հարցուփորձիս.\n— Ի՞նչ գործով ես բռնված:\n\n— Սպանության:\n\n— Ո՞նց եղավ:\n\n— Եղավ, էլի՝. Թշնամութին էր՝ սպանեցի:\n\n— Որտե՞ղ էր:\n\n— Էստեղ, Երևանում: \nՄե մարթ էր, մե կնիկ: \nՄարթը պառավ էր, կնիկը մարթուց երիտասարդ. — Ուշ առավ հոգին:\n\n— Ո՞նց սպանեցիր, մենա՞կ:\n\n— Մենակ: \nԻրիգվա դեմին տունը մտա, դուռը կողպեցի: \nՏունը մենակ մարթն էր ու կնիկը: \nՄարթն էս օթախումն էր, կնիկը էն: \nԱռաջ մարթուն սպանեցի, հետով էլ կնկանը:\n\n— Ինչո՞վ,\n— Մարթուն բեբութով, կնկանը ձեռով: \nԲողաղիցը բռնեցի քիչ անց հոգին փչեց: \nԸսկի ձեն էլ հանեց ոչ:\n\n— Կնո՞ջն ինչու բեբութով չսպանեցիր:\n\n— Պա՛հ, քո տունը շինվի, կնիկն ի՞նչ է մարթ վրեն դանակ բանացնի: \nԿնկան պտիս խեխտես ա՛յ, էսպե՛ս:\n\nԵվ նա աջ ձեռի բթամատով ու ցուցամատով օղ արավ՝ ցույց տվեց, թե կնոջն ինչպես պետք է խեղդել: \nՈւ հերոսական կիսաժպիտով երեսը շուռ տվեց դեպի կինս, խեղճ կինս սարսափեց...\n— Էսպես սպանեցի ու ջեր հլա երկու սհաթից ավելի ներքևումը մնացի: \nԴուռը նեքևից փակեցի, բանլիքը դրի ջեբըս, որ հարևանները թե բան է գան՝ իմանան մարթ չկա տնումը, տեղ են գնացե:\n\n— Բա ի՞նչ էիր անում էդքան Ժամանակ:\n\n— Սպասում էի, որ մթնի: \nՈր մթնեց, գնացի:\n\n— Բաս ո՞նց բռնվեցիր:\n\n— Պոեզդումը բռնվեցի: \nԴաստավերնի չկար կուշտս` կասկածով բռնեցին: \nՀետով գործը բացվեց...\n— Ի՞նչ վճիռ տվին:\n\n— Որոշվեց գնդակահարութին, հետով կենտգործկոմը փոխեց տասը տարով: \nՉունքի որ էս գործիցը կառավարութինը շատ օգութ ունեցավ...\n— Ո՞նց թե օգուտ ունեցավ:\n\n— Սպանութենից հետով որ դրանց տունը խուզարկեցին 150-ից ավել օսկի գթան, դիփ Նիկոլայի տասնոց... \nԴրա վրա, կառավարութինը որ էդ օգութը տեսավ ներեց...\nԵս ժպտացի: \nՈւ նկատեցի, որ նա ուշադրություն չդարձրեց, չնկատելու տվեց ժպիտս:\n\n— Անունդ ի՞նչ է:\n\n— Դարչո: \nՇուլավերցի եմ: \nՊատահական բան էր իմ Երևան ընկնիլս: \nՀին թշնամութին ունեի էդ պատճառով էկա: \nՍպեցիպլնի էդ գործով էկա:\n\nԱյստեղ կինս խառնվեց մեր զրույցին.\n— Իսկ ձեր խիղճը չտանջե՞ց, որ սպանեցիք...Ձեր խիղճը հիմա չի՞ տանջում...\nԴարչոն հեգնական-զարմացական, ներող ժպիտը դեմքին պատասխանեց.\n— Խի՞ղճ... \nՏղամարթն էլ բաս խի՞ղճ կունենա... էն էլ էդպես մուխաննաթ մարթկերանց... \nԴե, քույրի՛կ ջան, մարթս ի՞նչ է որ՝ հավի ճուտ, բողազիցը բռնեցիր՝ շունչը տվավ...\nԵվ Դարչոն անայլայլ հանգստությամբ, հերոսաբար չրխկացրեց մկրատը: \nԱրդեն նա վերջացրել էր իր գործը, ուստի հավաքեց գործիքները, լցրեց գոգնոցը ու գնաց: \nՀենց որ նա դուրս եկավ սենյակից՝ կինս փաթաթվեց վզովս և, անկեղծ սարսափը դեմքին, բացականչեց.\n— Չարենց ջան, էլ չկանչես դրան՝ վիզդ կկտրի... \nԽե՛ղճ Արփենիկ: \nՆա չգիտեր և հետագայում ես առիթ չունեցա նրան պատմելու Դարչոյի իսկական պատմությունը: \nՆա այնպես էլ չիմացավ, թե կալանավորների աշխարհում որքան խաբուսիկ բան է լեզուն, որ նրանք ևս լիովին հետևում են դիվանագետների այն բարձրագույն իմաստությանը, թե լեզուն տրված է մարդուս իր իսկական մտքերն ու գործերը թաքցնելու համար:\n\nԴարչոյի պատմությունը ո՛չ միայն կնոջս, այլև իմ վրա արավ ծայր աստիճանի ճնշող տպավորություն: \nՉմոռանաք, որ ես դեռ նոր էի ընկել այդ աշխարհը, դեռ նոր էի մոտենում մարդկանց, դե նրանք էլ դեռ ինձ «ինտելիգենտի» տեղ էին դնում, այսինքն մարդու, որին կարելի է և ձեռ առնել, և վրան մեծ տպավորություն թողնել իրենց չկատարած սարսափելի գործերով:\n\nԵրեկոյան Բենժամենին հանդիպելիս ես առաջին հերթին պատմեցի Դարչոյի հետ ունեցած զրույցս: \nՆա վերից վար նայեց ինձ կարեկցող, հեգնախառն հայացքով ու կարճ պատասխանեց.\n— Չհավատա՛ս: \nՄին խոսքին էլ ա՝ չհավատաս:\n\n— Ո՞նց թե, — հարցրի շվարած հո սուտ չէ՞ր ասում:\n\n— Սո՛տ էր ասում՝ դեռ մի բան էլ ավելի: \nԱռաջինը որ՝ դա մենակ հինքը չի արել էդ գործը:\n\n— Բա ո՞վ է արել:\n\n— Չորս հոգով են արել, չորս հընգերով: \nՀեն և ընտեղ են դրա հընգերները Բաղղասարը, Օսը, Համոն...\n— Որ Բաղղասարը:\n\n— Էս մեր Ուղղիչ Տան հիմիկվա կամենդանտը: \nՆերսևի կամենդանտը: \nՀամոն էլ է՛ն Համոն է, որ հա՛մ թիթեղագործ է, հա՛մ բեմի դեկորատորը, հա՛մ էլ դերասանություն է անում: \nՕսն էլ նրա հընգերը՝ հե՛ն և աշխատում և դարբնոցում, փեչ է շինում... \nԳնա՛ իմացի:\n\nՔիչ հետո կուլտբաժնի միջանցքում մենք հանդիպեցինք Բաղդասարին: \nՀիշեցի, որ նրան տեսել եմ դպրոցում, թուրքական խմբակի դասին, ուր նա գրավեց ուշադրությունս իր աչքի ընկնող արտաքինով:\n\nՀաղթ կազմվածքով, միջահասակից բարձր, լայնաթիկունք, բրոնզյա դեմքով մի երիտասարդ էր Բաղղասարը: \nԴեմքին մշուշ կար կարծես, չնայած իր հաղթ կազմվածքին և ծայր աստիճանի համարձակ բնավորությանը՝ նայելիս շուտ-շուտ թարթում էր աչքերը, երկար չէր դիմանում հայացքի: \nԽոսում էր բավական մաքուր հայերեն և ռուսերեն, բայց, երևում էր, որ կրթություն չունի: \nԱմեն ինչից երևում էր, որ ինտելիգենտ չէ, բայց բանվոր էլ չէր: \nՔաղաքում մեծացած կատարյալ լյումպեն էր՝ աչքաբաց ու համարձակ: \nՈւղղիչ Տանը, կալանավորների շրջանում, քաջ տղամարդի, համարձակ մա՛րդու հռչակ էր վայելում, և ես հետագայում շատ առիթներ ունեցա համոզվելու, որ ինքը չափազանց գնահատում է իր այդ համարումը և ամեն ինչ կանի՝ միայն թե չզրկվի դրանից: \nԱվելին՝ քաջ մարդու համարում ունենալը նրա միակ դավանանքն էր կյանքում, միակ կրեդոն և իդեե-ֆիքսը:\n\nԲենժամենը մեզ ծանոթացրեց: \nԵս պատմեցի նրան Դարչոյի պատմությունը, և նա ևս, Բենժամենի նման Ժպտալով, կարճ ասաց ռուսերեն:\n\n— Սո՛ւտ է:\n\n— Պատմեցեք խնդրեմ, եթե կարելի է... \nԵս շատ եմ ուզում իմանալ:\n\n— Ինչո՛ւ չէ, եթե կամենում եք խնդրեմ:\n\nԵվ այդտեղ, կուլտբաժնի միջանցքում կանգնած, պարզ ու կապակցված շարահարությամբ, միանգամայն անկեղծ ու հանգիստ նա մեզ պատմեց մարդկային այդ եղերական պատմությունը, որը, ինչպես երևում էր, նրա համար անցած-գնացած պատմություն էր զուրկ հուզական բովանդակությունից:\n\n— Ես աշխատում էի տեքստիլ սինդիկատ՛ի պահեստում, հակեր էի բաց անում, — այսպես սկսեց Բաղդասարն իր պատմությունը, — բայց ինձ կրճատեցին: \nՄնացի անգործ: \nՄի օր էլ հանդիպեցի Դարչոյին, ծանոթացա: \nՆույնպես անգործ էր. եկել էր Թիֆլիսից, գործի էր նայում: \nՄի օր էլ գինետանը նա ինձ ասաց, թե գործ կա, եթե ուզում եմ, եթե տղամարդ եմ՝ կարող ենք գլուխ բերել: \nՈւ ինձ ծանոթացրեց Համոյի ու Օսի հետ, որոնք իբրև թիթեղագործներ աշխատում էին մի թիթեղագործի արհեստանոցում: \nՀամոն իբրև վարպետ, իսկ Օսը որպես աշակերտ: \nԴրանք մեզ ասացին, որ իրենց խազեինը տանը, թե՛ մեծ փող ունի, թե՛ ուրիշ հարստություն: \nԻնքն է ու իր կնիկը: \nԻնք՛ը պառավ, ժլատ մարդ էր, բանվորի հո՛գի հանող, կրճատում է՛ր դրանց աշխատավարձը, փողը չէր տալիս և այլն: \nՈրոշեցինք գործը գլուխ բերել և սկսեցինք սպասել մի հարմար առիթի: \nՎերջը որոշեցինք, որ մի իրիկուն գնանք դրանց տունը՝ իբր Համոն ու Օ՛սը ուզում են հաշիվներն ստանան, որ գնան Թիֆլիս, իսկ մենք էլ, դե, ընկերներ ենք եկել ենք միասին: \nԷդպես էլ արինք: \nԿիրակի իրիկուն էր ժամը մոտավորապես վեցը: \nԳնացինք դրանց տունը: \nՀենց դռան մոտերքը շրջում էր մի միլիցիոներ: \nԴուռը վրա դրինք: \nՀամոն հայտնեց, թե եկել են հաշիվներն ստանան, որ գնան Թիֆլիս: \nՍենյակում ինքն էր ու պառավ կնիկը: \nՈւրիշ ոչ ոք չկար: \nԻնքը կարծես թե կասկածեց, բայց բան չասավ: \nԵս աչքով արի Օսին ու հասա բռնեցի դրան, որ բկիցը բռնեցի Օսը դանակով տվեց: \nԵրկար չէր մեռնում, բերանը սրբիչով փակեցի, որ չբղավի:\n. Դարչոն ու Համոն էլ հենց նույն ժամանակ խեղդեցին կնոջը կինը շուտ շունչը փչեց... \nՀենց որ բերանը փակեցին շունչը փչեց: \nՓակեցինք դռները և սկսեցինք իրերը քրքրել՛ բան չգտանք: \nԱսի, որ շոր-մոր չհավաքեն, բայց չլսեցին: \nԴարչոն հագավ խազեինի վերարկուն: \nՔիչ-միչ արծաթեղեն կար՝ հավաքեցի մի կապոց արի: \nՀետո Դարչոն թե գնամ տեսնեմ մ՝իլիցիոներն էնտե՞ղ է թե չէ, գամ իմաց տամ գնանք: \nՈւ գնաց: \nԷն գնալն էր, որ գնաց: \nՀետո գնացին Համոն ու Օսը: \nՀետո էլ ես դուրս եկա փոքրիկ կապոցը ձեռքիս: \nՀազիվ մի քանի քայլ էի արել միլիցիոները նկատեց: \nՁայն տվեց, որ կանգնեմ: \nՉկանգնեցի: \nՇուռ եկա կողքի փողոցը, միլիցիոները հետևիցս: \n— Տեսա հնարք չկա՝ կապոցը նետեցի: \nՈւ մինչև միլիցիոները կվերցներ կապոցը՝ թռա ցանկապատով, ընկա մի բակ: \nԲակից — մի ուրիշ բակ, հետո վերարկուս հանեցի գցեցի ուսերիս, գլխարկս կոխեցի գրպանս ու դուրս եկա փողոց: \nԴեմս նույն միլիցիոները: \nԻնձ թե էսպես էսպես մի մարդ չտեսա՞ք: \n— Չտեսա: \nԷլ չնայեց՝ գնաց: \nՇուռ եկա մյուս փողոցը — ազատվեցի:\n\n— Բա ո՞նց բռնվեցիք:\n\n— Օսի հիմարության պատճառով: \nԱռանց անցագրի նստում է գնացք, որ գնա Թիֆլիս: \nԲայց էդ էլ դեռ ոչինչ: \nՄի ինչ-որ կայարանում իջնում է գնացքից և մտնում... ուղիղ կայարանի հետախուզական բաժինը: \nԹե ինչո՞ւ է մտնում՝ ինքն էլ չգիտե, հիմարը: \nԲռնում են յախից ի՞նչ մարդ ես: \nԱրդեն իմացած են լինում էդ գործի մասին: \nՏեսնում են, որ թուղթ չունի՝ ձերբակալում են: \nՈւղարկում են էստեղի քրեական բաժինը: \nԷստեղ մեր Օսը խոստովանում է, բայց մեզ չի մատնում: \nՍակայն, դե, նրա հետքով մեզ էլ բռնեցին: \nՈրոշեցին գնդակահարություն, բայց փոխեցին տաս տարու:\n\n— Իսկ ինչո՞ւ փոխեցին, — հետաքրքրվեցի իմանալ Բաղդասարի կարծիքը: \nՊարզ էր, որ սա դժվար թե Դարչոյի միամիտ բացատրությունը տա:\n\n— Փոխեցին, որովհետև խոստովանվեցինք մեր մեղքը: \nՉուբարը համոզեց, որ խոստովանվենք: \nԱսաց, որ եթե խոստովանվենք՝ կներեն: \nՄենք էլ խոստովանվեցինք:\n\nՄի փոքր լռելուց հետո ավելացրեց,\n— Մեկ էլ ի նկատի ունեցան մեր սոցիալական դրությունը և խազեինինը: \nՆա՛խս մարդ էր, բոլորին հայտնի էր նախսությունը:\n\nԵվ այս բոլորը Բաղդասարը պատմեց սառը, հանգիստ տոնով, էպիկական անատարբերությամբ: \nՊատմելիս նայում էր ուղիղ երեսիս, բայց շուտ-շուտ թարթում էր աչքերը:\n\n— Բայց ինչո՞ւ եք դուք այդպես հետաքրքրվում, — հանկարծ, պատմել վերջացնելուց հետո, հարցրեց Բաղդասարը: \nԵվ ես Բաղդասարի հայացքում ինձ համար դեռ անհասկանալի կասկածանք նկատեցի, կասկածոտ անհանգստություն:\n\n— Հե՛նց այնպես, Բաղդասա՛ր, հետաքրքրության համար...\nԲաղդասարը ներողամիտ ժպտաց, բայց ես նկատեցի, որ նա չբավարարվեց իմ պատասխանով: \nԱչքերում դեռ կասկած կար ու թաքուն անվստահություն: \nՀետագայում միայն, երբ ես բազմաթիվ առիթներ ունեցա նրա հետ խոսելու — ինձ հասկանալի դարձավ թե նրա կասկածը և թե այդ ծածուկ անվստահությունը:\n\nԲայց այս ամբողջ պատմության մեջ քիչ հետո ինձ զարմացրեց և մի այլ հանգամանք, որ մի պահ ինձ համար հանելուկային բան դարձրեց այդ մարդկանց հոգեբանությունը: \nԲաժանվելով Բաղդասարից մենք գնացինք ընթերցարան և երբ, երկու ժամ անց, իջանք քրեական կորպուսի միջանցքը՝ այդտեղ մեզ հանդիպեց Դարչոն: \nԻնչպես երևում էր՝ Բաղղասարն արդեն պատմել էր նրան մեր զրույցը և երեսովը տվել նրա հանդուգն ստախոսությունը: \nԵրբ մեզ տեսավ Դարչոն՝ թվաց, թե ուզում է խուսափել հանդիպումից, բայց ես մոտեցա նրան և առանց այլևայլության ասացի:\n\n— Այ մարդ, ինչո՞ւ խաբեցիր առավոտը... \nԵս արդեն ամեն ինչ իմացա:\n\nԴարչոն առանց մազաչափ անգամ այլայլվելով մի պահ անթարթ, ուղիղ նայեց աչքերիս խորքը և պատասխանեց, դառնալով Բենժամենին.\n— Գնացել Բաղղասարին սուտ սուտ բաներ է պատմել, հմի էլ ի՞նձ է ասում... \nԻբրև իրան ասել եմ թե գործը մենակ ինքս եմ արել... \nԵ՞ս — էդպես բան — կանե՞մ...\nՈւ նախատող հայացքով իմ կողմը նայեց. «ափսո՜ս է քեզ» — զարմանալի անկեղծությամբ ասում էր այդ հայացքը... \nՍակայն ամենացավալին Բենժամենի պատասխանհայացքն էր. սա է՛լ այնպես էր նայում, կարծես ինքն էլ էր կասկածում, որ Դարչոն ընդունակ լինի սուտ բաներ հնարելու, գուցե ե՞ս եմ ստել և ոչ թե Դարչոն...\nԾայր աստիճանի կասկածոտ մարդիկ էին կալանավորները — դա պարզ նկատելի էր հենց առաջին հայացքից: \nԵվ այս հանգամանքի ոչ միայն բացատրությունը, այլև հիմնավորած «փիլիսոփայությունը» հետագայում ինձ տվեց այդ նույն Բաղդասարը, որ, իմ կարծիքով, որպես կալանավոր ամենաամբողջական տիպն էր ամբողջ Ուղղիչ Տանը և, որպես այդպիսին ուներ թե իր աշխարհայացքը, թե՛ իր բարոյական նորմերի կոդեքսը և թե՛ յուրահատուկ-լյումպենային իր կենսափիլիսոփայությունը:\n\nԱյո՛. ծայր աստիճանի կասկածոտ, թերահավատ մարդիկ էին կալանավորները և նրանցից շատ-շատերի, ինչպես նույն այդ Բաղդասարի մեջ այդ գիծը հասնում էր հիվանդության: \nԵվ հիմա, այս գիրքը գրելիս, ամբողջ ժամանակ ծակում է ուղեղս մի միտք, որ կարելի է ձևակերպել հետևյալ հարցով.\n— Նայես ի՞նչ պիտի մտածեն այս գիրքս կարդալիս իմ կալանավոր ընկերները, իմ բարեկամները՝ Լազգին, Բենժամենը, Համոն, Օսը, Եֆիմ Բրավելմանը, Բաղդոն...\nԵվ մանավանդ Բաղդասարը բրոնզյա դեմքով ու երկաթյա մկաններով այդ հաղթանդամ մանուկը, Ուղղիչ Տան այդ հռչակավոր Բաղդոն...\nX. Ընկերական դատարանը, նախագահը, ատենակալները, դատախազը, հասարակական մեղադրողը և պաշտպանները, մեղադրյալները, և կալանավորների վերաբերմունքը դեպի այս ամենը\nԵրբ առաջին անգամ ես ներկա եղա Ուղղիչ Տան ընկերական դատարանի նիստին քննվում էր խոհանոցի չորս ծառայողների գործը, որոնք մեղադրվում էին մթերքներ յուրացնելու մեջ:\n\nԸնկերական դատարանի նախագահը մի նախկին գյուղխորհրդի նախագահ էր, գյուղացի, դատապարտված յուրացման համար: \nՈրպես ընկերական դատարանի նախագահ ընտրված էր կալանավորների ընդհանուր ժողովում: \nԱտենակալները նշանակվում էին կուլտբաժնի կողմից յուրաքանչյուր գործի համար առանձին, գործը լսվելուց անմիջապես առաջ: \nԱյդ անգամ ատենակալներ էին թիթեղագործ Համոն և մի թուրք կալանավոր ինձ անծանոթ: \nՄի երիտասարդ, ինտելիգենտ կալանավոր ստանձնել էր դատախազի պաշտոնը: \nԿուլտկոմիսիայի կողմից նշանակված կար նաև հասարակական մեղադրող:\n\n«Մեծ» գործ էր, կալանավորներն հուզված էին և, որպեսզի մեղադրյալները զոհ չգնան թերի վերաբերմունքի՝ դատարանը մեղադրյալներին պաշտպանելու համար նշանակել էր չորս իրավապաշտպան — բոլորն էլ, իհարկե, կալանավորներ: \nՊաշտպաններից մեկը Բենժամենն էր, երկրորդը Եփրեմը, երրորդը Հրաչը և չորրորդը Սահակ անունով մի կալանավոր, առաջին երեքը ինտելիգենտներ էին, նախկին խորհրդային ծառայողներ, բոլորն էլ յուրացման գործով, իսկ չորրորդը բանվոր էր, մանտյոր դատապարտված մի ինչ-որ կոոպերատիվի դրամարկղ կողպտելու համար:\n\nՄեղադրյալներից երկուսը հայ էին, երկուսը թուրք: \nՀանցանքը գլխավորապես հայերին էր վերաբերում, որովհետև նրանք էին խոհանոցի «պատասխանատու» աշխատավորները: \nՄեկը խոհարարն էր, մյուսը օգնականը: \nԹուրքերը տեխնիկական ծառայողներ էին կարտոֆիլ մաքրողներ:\n\nԴահլիճը ծայրեիծայր լիքն էր կալանավորներով: \nԻնձ ոչ այնքան հետաքրքրում էր դատը, որքան կալանավորների վերաբերմունքը: \nԵվ այդ վերաբերմունքն ինձ համար բավականին անակնկալ էր, սակայն իրենց, կալանավորների տեսակետից՝ միանգամայն բնական:\n\nԲեմի մեջտեղը դրված էր մի սեղան, շուրջը նստարաններ: \nԱջ կողմում դատախազի ամբիոնն էր, ձախում հասարակական մեղադրողի: \nՊաշտպանները նստած էին ներքևում, ուր ներկայացումների ժամանակ նստում էին երաժիշտները: \nՀենց այդտեղ էլ դրված էր մի երկար նստարան, որի վրա տեղ էին բռնել մեղադրյալները:\n\nԲեմի մոտ գունատ, լուրջ՝ կանգնած էր Սուրենը, կուլտբաժնի պարետը: \nԸնկերական դատարանի նիստերի ժամանակ նա անմիջապես ենթարկվում էր դատարանի նախագահին:\n\n— Դատարանը գալիս է, ոտքի, — առաջինը մտնելով հայտարարեց դատարանի քարտուղարը, զինվորականի շորերով մի երիտասարդ, որ միևնույն ժամանակ աշխատում էր գրասենյակում: \nՁերբակալված էր յուրացման գործով, բավականին լավ ձայն ուներ և հաճախ երգում էր ներկայացումներին:\n\nՔարտուղարի հետևից մտան դատարանի նախագահը և ատենակալները: \nԲոլորը ոտքի կանգնեցին:\n\n— Հանուն Հանրապետական Ուղղիչ Տան Ընկերական Դատարանի՝ նիստը հայտարարում եմ բացված: \nԼսվում է գործ ըստ մեղադրանքի...\nՄեղադրականը ձևակերպված էր իսկ և իսկ այնպես, ինչպես «իսկական» դատարաններում: \nՄեղադրականը կարդալուց հետո դատարանի կազմը նստեց, նստեցին և բոլորը: \nՆախագահը կարդաց մեղադրյալների անունները: \nԲոլորը ներկա էին: \nՀետո նա հարց տվեց կողմերին՝ անջա՞տ հարցաքննել, թե իրար ներկայությամբ: \nԴատախազը, ինչպես Հարկն է, պահանջեց հարցաքննել առանձին առանձին, պաշտպաններն իրենց հերթին առարկեցին դրա դեմ — և դատարանը, իհարկե, որոշեց ընդունել դատախազի առաջարկը: \nՀարցաքննությունը պիտի սկսվեր գլխավոր մեղադրյալից խոհարարից:\n\n— Ընկեր պարե՛տ, դուրս տարեք մնացածներին և առանձնացրեք, կարգադրեց նախագահը, և Սուրենը դուրս տարավ նրանց:\n\nԻսկ և իսկ ինչպես «իսկական» դատարաններում…:\n\n— Սերյոժա Մարությանը դո՞ւ ես:\n\n— Ե՛ս եմ,\n— Պատմի ր տեսնենք, ընչի՞ են քեզ մեղադրում:\n\n— Ես գիտեմ ընչի: \nԷսքան ժողովրդի առաջ ասում եմ, որ մի թաք հատ կարտոֆ էլա կերած չկամ...\nԲայց հենց այդ ժամանակ դատախազը գնդակով տվածի նման վեր է թռչում տեղից.\n— Ընկե՛ր նախագահ, — բացականչում է նա դեմքին որքան կարող է խիստ արտահայտություն տալով. — խնդրում եմ մնացած մեղադրյալներին անմիջապես հեռացնել դահլիճից...\n— Նրանք արդեն հեռացված են:\n\n— Ոչ. նրանք գտնվում են դահլիճում:\n\nԲոլորը շուռ են գալիս... «Մեկուսացված» մեղադրյալները երեքն էլ հանգիստ բազմել են վերջին կարգում: \nԴահլիճում թնդում է կալանավորների զվարթ քրքիջը: \nՍուրենը մտահոգված գնում է նստարանների արանքով անառակ մեղադրյալներին մեկուսացնելու:\n\n— Ընկեր Մարության, շարունակեցեք...\n— Ի՞նչ պտի շարունակեմ: \nԱլլա՛հ բիլլահ՝ չեմ կերե, չե՛մ կերե, չե՛մ կերե...\nԴահլիճում կրկին թնդում է կալանավորների քրքիջը: \nՆախագահը մի քանի վայրկյան զանգահարում է կատաղի, շարունակում է հարցաքննությունը:\n\n— Հարցեր ունե՞ք տալու, — դիմում է նախագահը դատախազին: \nԴատախազը լուրջ, նուրբ ժպիտը դեմքին հարցնում է.\n— Ասացե՛ք խնդրեմ, քաղաքացի Մարության, չի՞ պատահել, արդյոք, որ մթերքը պղնձի մեջ լցնելուց առաջ որոշ քանակությամբ բրինձ կամ յուղ վերցրած լինեք...\nՄարությանը, որ նախկին միլիցիոներ է՝ դատապարտված մեկին ապտակելու համար, դեմքը շուռ է տալիս դեպի հանդիսականները: \nԴեմքին զարմանք կա, վիրավորանք, «էսպես էլ խայտառակությո՞ւն» — ասում են աչքերը:\n\nԴահլիճը քրքջում է:\n\n— Ընկե՛ր Մարության, դատարանին նայեցե ք:\n\n— Ախր, հընգե՛ր նախագահ, էնպես բան և ասում մարդ ամոթից գետինն է մտնըմ... ե՞ս — բրնձի գո՞ղ...\nԲռունցքով խփում է իր գլխին, իբր ուտում է իրեն: \nԴահլիճում կրկին թնդում է լիաթոք քրքիջը:\n\n— Իսկ չի պատահել, — նույն սիրալիր. Պաշտոնական ժպիտը դեմքին շարունակում է դատախազը, — որ դուք փլավից բանից եփած լինեք ձեզ համար ու որոշ քաղաքացիների հետ կերած...\nԴահլիճում զվարթությունը հասնում է իր գագաթնակետին: \nՄեղադրյալ Մարությանի աչքերից արյուն է կաթում: \nԲարկությունից ձեռքը տանում է իր բլուզի օձիքին, ձգում, բաց է անում կուրծքը, բռունցքով խփում է կրծքին ու հրոտում:\n\n— Ընկե՛ր Մարության, ոտքի. հարցաքննությունը դեռ չի վերջացել: \nՄարությանը վեր է թռչում տեղից և քայլերն ուղղում դեպի դուռը:\n\n— Էլ չե՛մ կրնա, հընգեր դատավոր, չե՛մ կրնա, — ասում է Մարությանը կիսով չափ շուռ գալով դեպի նախագահը. — ես կերթամ առանցի ընձի ի՞նչ կուզեք — որոշեցեք...Ես հոժար եմ:\n\nՈւ իբր խեղճացած՝ հպատակություն հայտնողի ամենայն պատրաստականությամբ ծռում է մեջքը ու խոնարհ գլուխ տալիս դատարանին: \nՏպավորությունը դահլիճի վրա՝ ծայրահեղ է: \nԿալանավորները դոփում են հաճույքից, ծափահարում: \nՊարզ է, որ դահլիճի համակրանքը մեղադրյալի կողմն է: \nՄարությանն անմիջապես ըմբռնում է այդ և փոխում իր գործելակերպը, նահանջից անցնում է հարձակողականի.\n— Ախր էդ դատախազն օր էդպես կխոսա քիչ է մնըմ սիրտս պատռի... \nՀերիք չէ՞ մեր միսը կրծեն էդ ինտելիգենտները... \nՀիմի ռաբոչու վլաստ է:\n\nԴահլիճն այնքան է գոհ այս հարձակումից, որ վրնջում է բառացի, ճիչ, աղմուկ, աղաղակ, բուռն ծափահարություն:\n\n— Բրավո՛, Սերյոժա, — լսվեց մի բացականչություն: \nՆայեցի՝ Բաղդասարն էր:\n\nՆախագահը զանգահարում է կատաղի, դատախազի աչքերը հուր են ցայտում, պաշտպանները զվարթ ծիծաղով հայտնում են մեղադրյալին իրենց բավականությունը: \nՎերջապես դահլիճը հանդարտվում է, և նախագահը հարցնում է դատախազին.\n— Ուրիշ հարցեր չունե՞ք:\n\n— Առայժմ ոչ: \nԲայց խնդրում եմ քարտուղարին մտցնել արձանագրության մեջ, որ մեղադրյալը վիրավորանք հասցրեց դատարանի կազմին...\n— Քեզի՛, ընչի՞ կազմին, — բացականչում է տեղից Մարությանը, և հարցը համարվում է փակված:\n\nԱպա նախագահը մեղադրյալին կրկին կանգնեցնում է ոտքի, և նրան հերթով զանազան հարցեր են տալիս հասարակական մեղադրողն ու պաշտպանները:\n\n— Ասացե՛ք, խնդրեմ, ընկ. Մարության, — հարցնում է հասարակական մեղադրողը. — հայտնի՞ է ձեզ, որ կալանավորներից շատերն ապրում են բացառա պես խոհանոցի ճաշով:\n\n— Լա՛վ: \nՊարոն ինտելիգենտներն են մենակ դրսիից բան-ման ստանում:\n\n— Ուրեմն ձեզ համար պա՞րզ է, որ ընդհանուր կաթսայից վերցնողը իր ընկերոջ վերջին թիքեն է վերցնում:\n\n— Յա՞, — զարմանում է Մարությանը. — ընչի մենք մարդ չե՞նք. էդքան բան էլ չենք հասկընա... \nԽո շնից ծնած չե՞նք:\n\nԿրկին ծիծաղում է դահլիճը, և կալանավորների համակրանքը կրկին մեղադրյալի կողմն է: \nՍակայն միանգամայն փոխվում է նրանց վերաբերմունքը, երբ սկսում են հարցեր տալ պաշտպանները: \nԴահլիճը լռում է ու կենտրոնանում: \nՎերանում է աղմուկն ու ծիծաղը: \nԵրբեմն-երբեմն միայն լսվում են հավանության բացականչություններ:\n\nՎերջապես վերջանում է Մարությանի հարցաքննությունը, նրան դուրս են տանում, և գալիս է մյուսը: \nԱյսպես հարցաքննվում են բոլորը, և կալանավորների տրամադրությունը միշտ դեմ է դատախազին ու հասարակական մեղադրողին: \nՀարցաքննվում են և վկաները, ու խոսքը տրվում է դատախազին, — սկսվում է կողմերի վիճաբանությունը:\n\n— Քաղաքացի՛ դատավորներ, — բեմական դիրք տալով իր կեցվածքին և կեղծ հռետորական շեշտ ձայնին — սկսում է դատախազը. — Ի՞նչ գործ ենք մենք քննում...\nԵվ կես ժամից ավելի տևող մի ճառով, չնայած դահլիճի աղմուկին ու հաճախակի ընդհատումներին, նախաքըննության թղթերից ու վկաների ցուցմունքներից մեջբերումներ անելով, վերամբարձ տոնով ու նախադասություններով դատախազը փորձում է ապացուցել, որ մեղադրյալները պարբերաբար գողացել են ընդհանուր կաթսայից ընդհանուրի մթերքը և.. փլավ կերել: \nԾայր աստիճանի ծիծաղելի, զավեշտական տպավորություն էին թողնում Ուղղիչ Տան ընկերական դատարանի այդ հռչակավոր դատախազի նախադասությունները իրենց ձևի ու բովանդակության զավեշտական անհամապատասխանությամբ: \nԲարձր, վերամբարձ, հռետորական «կեղծ–կլասիկա ոճ և.. 1/2 ֆ. յուղ, 5 հատ կարտոֆիլ, փլավ... \nՊետք է սակայն ասել, որ այդ ոճն ընդհանուր էր, հատուկ բոլորին թե դատախազին, թե հասարակական մեղադրողին, թե պաշտպաններին: \nՆույնիսկ մանտյոր-պաշտպանը, որ բոլորովին չէր տիրապետում գրական բարբառին — նա էլ էր աշխատում «իսկական» պաշտպանի պես խոսել, — մի բան, որ նրանց հասկացողության մեջ զուգորդվում էր հռետորական անբնական ոճի և «գրաբար» բառերի հետ: \nԱյս տեսակետից կատարյալ երեխաներ էին կալանավորները: \nՀարկավոր էր տեսնել, թե ի՛նչ կատաղի ճակատամարտի էին փոխվում կողմերի ռեպլիկները միանգամայն պարզ ու անվիճելի բաների շուրջը, որպեսզի միան գամայն պարզ լիներ, որ դատախազների ու պաշտպանների քղանցք հագած կալանավորները ավելի շուտ ձևով, արվեստով էին տարված, քան քննվող գործի բովանդակությամբ: \nԿարծես երեխաներ էին, որ մեծերի դեր էին խաղում և ամեն ջանք գործ դնում, որպեսզի «իսկական» երևան: \nԵվ սա պատճառում էր նրանց ամենախորը բավականություն... \nԴատախազի ճառի ընթացքում զայրույթից եռում էր Մարությանը. վեր էր կենում, նստում, բռունցքով խփում էր կրծքին, ընդհատում, կալանավորներից օգնություն հայցում աղերսական հայացքներով: \nԻսկ երբ դատախազը, ապացուցված համարելով մեղադրանքը՝ անցավ պատժի չափին և պահանջեց չորսին էլ հեռացնել խոհանոցից և մի ամսով ղրկել աշխատանքային օրերից — Մարությանի կատաղությունն իր գագաթնակետին հասավ:\n\n— Ե՛ս ընձի կգյուլլեմ, — բացականչեց նա վեր թռչելով տեղից. — է՛ն աստված՝ փորումորս կտամ դանակով կփրթեմ...\nԴահլիճը կրկին թնդաց ծիծաղից ու բացականչություններից: \nԶվարթ համակրանք արտահայտելով դեպի մեղադրյալը՝ կալանավոր հանդիսականները հեգնեցին ու խոցեցին դատախազին: \nԵրբ զանգի և ձեռքերով սեղանին խփելու օգնությամբ վերջապես խաղաղություն հաստատեց դահլիճում նախագահը, խոսքը տրվեց հասարակական մեղադրողին:\n\nԱյստեղ արդեն հարկավոր է ասել, որ ինչպես մեղադրյալների հարցաքննությունից, այնպես էլ մանավանդ վկաների ցուցմունքներից միանգամայն պարզ էր, որ մեղադրյալները հանցավոր են: \nՄի շարք փաստեր կային ապացուցող, որ նրանք բավականին ժամանակ օգտվել են ընդհանուր կաթսայից: \nԱվելին՝ դատից մի օր առաջ կամերաներում և միջանցքներում, ինչպես նաև կուլտբաժնում ու գրասենյակում կալանավորները բողոքում էին նրանց դեմ և պահանջում անմիջապես հանել նրանց խոհանոցից: \nՄի քանիսը նույնիսկ գրավոր բողոք էին ներկայացրել Ուղղիչ Տան վարչությանը, որը և գործն ուղղել էր ընկերական դատարանին: \nԱյս բոլորը հայտնի էր ինձ արդեն, ուստի ինձ համար միանգամայն անսպասելի էր, առաջին պահուն համարյա անհասկանալի՝ կալանավորների վերաբերմունքը դեպի դատախազի մեղադրական ճառը: \nԲայց ես շուտով գլխի ընկա, որ կալանավորների բացասական, թշնամական վերաբերմունքում դեպի դատախազը՝ էապես խոսում էր այն ընդանուր ատելությունը, որ ունեին նրանք ընդհանրապես դեպի դատախազները: \nԸնկերական դատարանի դատախազը դատախազ էր նրանց աչքին անկախ այն գործից, որի առթիվ նա հանդես էր եկել: \nԻսկ նրա հանդեպ կեցած մեղադրյալը այդ պահուն մեղադրյալ էր սոսկ, ճիշտ այնպես, ինչպես եղել են իրենք «իսկական» դատարանում: \nԻնչպես ներկայացման ժամանակ գեներալի դերը խաղացող կալանավորը նրանց աչքին իսկական, կոնկրետ գեներալ էր, որի գլխին իրենք էլ հաճույքով կխփեին — այնպես էլ ընկերական դատարանի դատախազը տվյալ դեպքում ընդհանրապես դատախազ էր, ուրիշ ոչինչ: \nՍա դեռ հասկանալի էր և նրանց տեսակետից բացատրելի: \nՍակայն ինձ ուղղակի ապշեցրեց կալանավորների նույնպիսի վերաբերմունքը նաև դեպի հասարակական մեղադրողը: \nԹվում էր, թե այն բոլոր դիմումներից ու բողոքներից հետո, որ նրանք հայտնում էին մեղադրյալների հասցեին մինչև դատը, Ուղղիչ Տան վարչությանը տված բողոքից հետո, վերջապես ի նկատի ունենալով, որ նրանք դիպել էին իրենց անմիջական, նյութական, կենսական շահերին, — այս ամենից հետո թվում էր, թե նրանք համերաշխ պետք է լինեն գոնե հասարակական մեղադրողին, որ իրենց իսկ շահերից էր խոսում, իրե՛նց իսկ անունից: \nՍակայն այդպես չեղավ: \nԵրբ մոտ 15 րոպե տևող իր ճառով հասարակական մեղադրողն ապացուցեց մեղադըրյալների անհանդուրժելի հանցանքն ընկերական կոլեկտիվի հանդեպ և պահանջեց խիստ պատիժ — դահլիճը սառը մնաց և ոչ մի բանով հայտ չբերեց իր համերաշխությունը: \nՃիշտ է, սրա խոսելու ժամանակ տեղի չունեցավ ոչ մի անպատեհություն, բայց երբ նա վերջացրեց իր խոսքը՝ պատասխանը լռությունն էր, սառը, զուսպ, անտարբեր լռությունը:\n\nԱյնինչ դրանից հետո երբ խոսեցին պաշտպանները՝ նրանց յուրաքանչյուրի ճառը ծածկվում էր բուռն ծափահարությամբ: \nԵվ յուրաքանչյուր ծափահարությունը բուռն համակրանքի ցույց էր պաշտպանների ու մեղադրյալների հասցեին — մի կողմից, իսկ մյուս կողմից՝ ցույց թշնամանքի ու ատելության դեպի մեղադրողները:\n\nԵվ այստեղ ես նոր հասկացա, որ կալանավորների համար մի ընդհանուր շահ կա, որ վեր է բոլոր մնացած շահերից: \nԴա — եթե կարելի է այսպես ասել–ազատության, մեղավորանքից ազատ լինելու խնդիրն է: \nԿալանավորը երբեք չի մոռանում, որ ինքը կալանավոր է, այսինքն ազատազուրկ, երբ էլ լինի, ինչ պարագաներում էլ լինի՝ նա միշտ զգում է, որ ինքը նախ կալանավոր է և ապա — մարդ, գյուղացի, բանվոր, ինտելիգենտ: \nՍա — միակ հանգամանքն է և սրա հետ կապված շահը միակ շահը, որ ընդհանուր է բոլոր կալանավորներին, կապում է նրանց իրար և նրանց սոցիալապես խայտաբղետ բազմությունը այս հողի վրա դարձնում կոլեկտիվ: \nԱյս հանգամանքից դուրս նրանք իրար հետ ոչ մի ընդհանուր կապ չունեցող մարդկանց բազմություն են, սովորական մարդկային բազմություն, որի մեջ շերտավորումը գնում է ընդհանուր օրենքներով ըստ սոցիալական խմբերի, ինչպես դրսի աշխարհում:\n\n«Մի՞թե սրանք ոչ մի հանրային, կոլեկտիվ շահ չե՞ն կարող գիտակցել, միթե անհնարի՞ն է սրանց մեջ հանրային կյա՛նքը» — սկզբի պահին շվարած մտածում էի ես, երբ տեսա նրանց վերաբերմունքը դեպի հասարակական մեղադրողը: \nՍակայն ես անտես էի առնում այն հիմնական հանգամանքը, որի հանդեպ նսեմանում էին բոլոր մնացած խնդիրները: \nՄանավանդ որ, ինչպես ես շուտով նկատեցի, նրանց բացասական, թշնամական, լավագույն դեպքում անտարբեր վերաբերմունքը դեպի հասարակական մեղադրողը ո՛չ թե վերաբերում էր նրա ասածներին ըստ էության, այլ անձամբ նրան, իբրև մեղադրողի, իբրև մեղադրող, դատապարտող կողմի: \nԱյս բանում ես միանգամայն համոզվեցի, երբ կողմերի վիճաբանությունից հետո դատարանը գնաց խորհրդակցության և վերադառնալով կարդաց դատավճիռը: \nԴատարանը որոշել էր չորսին էլ հանել խոհանոցից և անունները գրել սև տախտակի վրա:\n\nԲոլորը գոհ էին: \nԵվ երբ, փոխարինողներ չլինելու պատճառով, նրանք մի քանի օր ևս շարունակեցին մնալ խոհանոցում բոլորը պահանջում էին, որ որոշումը ի կատար ածվի, և պահանջում էին ո՛չ թե ընկերական դատարանից, այլ Ուղղիչ Տան վարչությունից:\n\nՉէին սիրում կալանավորները ընկերական դատարանը, ամեն կերպ խուսափում էին նրանից: \nԵվ շատ գոհ էին լինում, երբ նրանց որևէ հանցանքը քննում ու որակման էր ենթարկում ոչ թե ընկերական դատարանը, այլ — վարչությունը: \nԹերևս այս բանում որոշ դեր էր խաղում և այն, որ վարչության առաջ «խայտառակվելը» հանրային հանգամանք չէր համարվում, այնինչ ընկերական դատարանին ներկայանալը հանրային խայտառակություն էր, որից ամեն կերպ խուսափում էին կալանավորները...\n\n\n\n\n\nXI. Թե ինչպես շինվեցին նոր արհեստանոցները. խոսվում է նաև սիրո, եռանդի ու ամոթանքի մասին\nՆոր արհեստանոցների կառուցումն սկսվեց նրանով, որ մյուս առավոտ Բենժամենի հավաքած բանվորներն սկսեին մի կողմից փորել արհեստանոցների հիքը, մյուսները այդ հողից աղյուսներ պատրաստել: \nԵրբ ես առավուսյան ժամը յոթին դուրս եկա բակ՝ աշխատանքը եռում էր արդեն:\n\n— Է՛ս է սկսեցինք, — ուրախացած ցույց տվեց Ուղղիչ. Տան պետը, որ կանգնած նայում էր աշխատանքներին. — քանի օրերը լավ են միջի պատերի համար աղյուսներ պատրաստեք, հետո հեշտ է: \nԴե, տղերք ջան, ձե՛զ տեսնեմ, որ վերջացրինք քեֆ ենք անելու...\nՀետո կրկին դառնալով ինձ՝ բացատրեց.\n— Սայլերն ուղարկեցի մատերիալի. վաղը մյուս օրը կսկսենք շարել պատերը... \nՔարի-բանի համար փող կա, ինչ մնում է փայտին ու թիթեղին՝ մի տեղից խոստացել են, հույս ունեմ կստանանք...\nՀարկավոր է հենց այս գլխից ասել, որ այդ նոր արհեստանոցների կառուցումն սկսվեց համարյա թե ոչնչով և գլուխ եկավ բացառապես պետի եռանդի շնորհիվ: \nԵռանդի ու ամեն ինչ խորտակող կամքի մի ամբողջ էպուղե էր այդ արհեստանոցների կառուցումը, աշխատանքային մի դյուցազներգություն, որին հավասարապես մասնակցում էին թե Ուղղիչ Տան վարչությունը, թե՛ կալանավորները: \nԴրսի աշխարհում, իհարկե, առանձին մի բան չէր նման մի պարզ շենքի կառուցումը, բայց Ուղղիչ Տան պայմաններում դա հերոսություն էր, համարյա մեծագործություն, որ բավականությամբ էր լցնում բոլոր կալանավորների սիրտը: \nՃիշտն ասած երբ ես առաջին անգամ տեսա այն մի տասը կալանավորին, որ Նաիրյան դանդաղկոտությամբ, առանց սիստեմի ու ռիթմի, փորում էին հողը, ու մյուսներին, որ այդ հողը ցեխ շինած կոխոտում էին բոբիկ ոտներով, որպեսզի աղյուսներ պատրաստեն — ես չհավատացի, որ այդ գործը կարող է գլուխ գալ երբևէ:\n\nՀայտնեցի կասկածս պետին, և նա հեգնական, վերից վար չափող ժպիտը դեմքին պատասխանեց.\n— Կգա: \nԷն էլ ո՛նց. երկու ամսից պատերն ու տանիքը պատրաստ կլինեն:\n\nԱյդ աշխատանքների ընթացքում իմ ուշադրությունը գրավեց հետևյալ հանգամանքը: \n— Շենքի կառուցմանը մասնակցող կալանավորների մեջ չկար և ո՛չ մի մասնագետ եթե չհաշվենք հյուսներին, որ շինեցին դռներն ու պատուհանները և տեխնիկ Նիկոլաևին, որ միայն հատակագիծն էր քաշել ու քաշվել մի կողմ: \nՄնացած աշխատավորները տարբեր արհեստների տեր կալանավորներ էին շատերը ռեցիդիվիստ գողեր, սակայն բոլորն էլ շատ շուտ ընտելացան աշխատանքին և հայտ բերեցին բավականին հնարագիտություն: \nԵրբ ցեխը պատրաստվեց երևան եկան փայտյա աղյուսային կաղապարներ, որոնց մեջ սկսեցին լցնել ցեխը: \nՊատրաստողները ռեցիդիվիստներն էին՝ Խուժան Խաչոն, Վալոն, Աշոտը, Հյուսեինը, դրանցից որևէ մեկը դրսում դժվար թե զբաղված լիներ որևէ աշխատանքով:\n\nԲայց դրանց բոլորի շարքում ամենից զարմանալին էլի նույն Համոն էր — այդ զարմանալի Համոն: \nՀենց որ երկրորդ օրը փորեցին վերջացրին հիմքի տեղը՝ նա ասպարեզ եկավ որմնադիրի գործիքներով և սկսեց շարել հիմքը: \nՏեխնիկ Նիկոլաևն ասում էր, որ դրանից լավ դժվար թե շարի որևէ որակյալ վարպետ: \nԻսկ երբ, երկու ամիս անց, պատերն ու կտուրը պատրաստ էին՝ Համոն և իր ընկերը, Օսը, սկսեցին թիթեղել կտուրը: \nԴա արդեն նրանց մասնագիտությունն էր, որին նրանք տիրապետում էին ամենայն հմտությամբ: \nՅուրաքանչյուր առավոտ ժամը յոթից սկսվում էր աշխատանքը, և հիվանդանոցի բակը լցվում էր աշխուժով ու եռանդով: \nԳուցե այդ աշխատանքն ինձ առանձնապես հմայիչ էր թվում այն պարզ պատճառով, որ տեղի էր ունենում փակված մի վայրում, ուր մարդ այսպես թե այնպես իրեն «կես մարդ» է զգում առանձնացված դրսի Լայն աշխարհից, կարծես հակադրված այդ աշխարհին, որպես անհավասար պլեբե: \nՀարկավոր է կալանավոր լինել հասկանալու համար այս զգացմունքը: \nԱրդեն այն վայրկյանին, երբ մարդ ձերբակալվում է իրեն հակադրված է զգում բոլոր ազատ մարդկանց, որպես պլեբե՝ պատրիցիների... \nԱպա այդ աշխատանքը տեղի էր ունենում մի վայրում, որի հետ մանկուց կապված են մեր մտքում բոլորովին այլ պատկերացումներ: \nԵս շատ էի կարդացել գրքերում, որ նախկին բանտերում աշխատանքը տաժանելի մի բան է եղել բանտարկյալների համար: \nԱյս մասին առանձնապես շեշտել է Դոստոևսկին իր հռչակավոր գրքում: \nՍակայն խնդիրն այն է, որ նախկին բանտերում ու աքսորավայրերում աշխատանքը եղել է պարտադիր ու ծանր, հաճախ հոգնեցնող ու անիմաստ, այնինչ մեր Ուղղիչ Տանը դա սովորական մարդկային աշխատանք էր, որի համար ոչ միայն վարձատրվում էին կալանավորները, այլև նրանց յուրաքանչյուր օրը օր և կես էին հաշվում — մի բան, որ կալանավորի համար վեր է ամեն վարձատրությունից: \nԱյսպես թե այնպես չափազանց հաճելի էր յուրաքանչյուր օր տեսնել դրսի աշխարհից առանձնացված այդ մարդկանց Ողղիչ Տան բակում աշխատելիս: \nԱշխատանքով տարված նրանք մոռանում էին իրենց մեկուսացած դրությունը և դառնում զվարթ ու սիրալիր: \nԱռանձնապես զվարթ մարդիկ էին հյուսները, սպիտակ, չոր փայտի տաշեղներում կորած աշխատանքի ընթացքում ձեռ էին առնում իրար, սրամիտ անեկդոտներ պատմում կալանավորուհիների մասին, առանձնապես հեգնում Անուշին ու Մարգարիտին...\nԴրանց մեջ կար մի երիտասարդ շնողցի, գյուղական իգիթի ռոմանտիկ արտաքինով, տղամարդու կեցվածք ուներ և երազողի աչքեր: \nԱնունը դրել էի Իգիթ, միշտ մոտենում էի ու Հետը զրուցում գյուղի տղաների ու աղջիկների, զանազան Հերոսական ու ռոմանտիկ նյութերի մասին: \nԶվարթ տղա էր. չնայած թախծոտ աչքերին՝ միշտ սրախոսություններ էր անում և պատմում գյուղական առակներ: \nՄի օր էլ ես նկատեցի, որ նա կորցրել է իր զվարթությունը, լրջացել ու տխրել: \nԳլուխը սովորականից ավելի էր խոնարհել տաշած տախտակի վրա, հայացքը ծածկում էր ինձանից: \nԿարծեցի տխուր լուրեր է ստացել ընտանիքից, հարցուփորձ արի բան չպատասխանեց: \nՁեռնթափ հեռացա Իգիթից և արդեն խաչ էի դրել մեր բարեկամության վրա, երբ հանկարծ, միանգամայն պատահական կերպով, Իգիթի գաղտնիքր բացվեց, և մենք կրկին դարձանք զվարթ բարեկամներ...\nԱյդ ժամանակ Ուղղիչ Տուն էին բերել 18 տարեկան մի աղջիկ, որ ձերբակալվել էր գողության համար, սակայն ասում էին, որ փոքր քրոջն էլ է խեղդել, թեկուզ ըստ գործի այդ բանում նա չէր մեղադրվում: \nԹուխ դեմքով, բարակ բարձրահասակ մի աղջիկ էր նա, այդ Մանիշակը, կատվի աչքեր ուներ ու նուրբ, մանկական իրան: \nԲոլոր ռեցիդիվիստներն անմիջապես սիրահարվեցին վրան և վազ չէին գալիս նրանից իրենց բավականին գռեհիկ հաճոյախոսություններով: \nՍակայն չար, աչքաբաց, չնայած տարիքին՝ արդեն «տեսարաններ տեսած» աղջիկ էր Մանիշակը և հեշտ չէր նրան գրավելը, նույնիսկ եթե ի նկատի չունենանք Ուղղիչ Տան անհարմար պայմանները: \nԿանայք ապրում էին, ինչպես գիտենք, գրասենյակի վերևը գտնվող կամերաներում, որոնք միանգամայն առանձնացված էին քրեական կորպուսից: \nՄիակ տեղը, ուր կանայք կարող էին հանդիպել կալանավորներին գրասենյակի միջանցքն էր: \nԵվ ահա մի կիրակի երեկո, Ժամը մոտավորապես յոթին, ես տեսա Իգիթին կանգնած այդ միջանցքում, այն դռան մոտ, որը տանում էր դեպի վեր կանանց կամերաները: \nԵրեսը սափրել էր ու բեխերը ոլորել, ինչպես իսկական գյուղական մի իգիթ: \nԵրբ ինձ տեսավ՝ մտավ դռան հետևը, ես էլ չնկատելու տվի: \nԻսկույն մտքովս անցավ Մանիշակը... \nԵվ երբ, քիչ անց ես մտա այդ դռնով, որ իբր բարձրանամ վերև՝ տեսա Իգիթին ու Մանիշակին քնքշորեն իրար փաթաթված, ինչպես գյուղական սիրահարներ...\n— Ա՛յ տղա, բա խի՞ էիր տխրել, — հարցրի ես Իգիթին երկրորդ օրը, երբ նա աշխատում էր բակում դռներ էր շինում նոր արհեստանոցների համար:\n\nԻգիթը ժպտալով նայեց երեսիս, աչքերը տրորեց և ասաց.\n— Ե՛ս էդ հյուսեինի...\nՈւրիշ ոչինչ: \nՍակայն ես անմիջապես հասկացա, որ պարտված է արդեն Հյուսեինը, այն երիտասարդ ռեցիդիվիստը, որը ևս Մանիշակի ինքնագոհ ասպետներից էր և սկզբներում կարծես սկսում էր գրավել Ուղղիչ Տան այդ գեղեցիկ Դուլցինեայի սիրտը...\nՍակայն հարկավոր է ասել, որ Ուղղիչ Տան պայմաններում դժվար թե սիրային արկածը համբույրից դենն անցներ, — բայց ի՞նչ քիչ բան էր այդ փակված աշխարհում Մանիշակի նման մի չքնաղ Դուլցինեայի թեկուզև ամենաթեթև համբույրը...\nԻգիթի ու Մանիշակի այս ռոմանտիկ պատմությունը չգիտեմ ինչու իմ հիշողության մեջ կապված է մնացել նոր արհեստանոցների կառուցման պատմության հետ, թեկուզ դրանց մեջ եղած միակ առնչությունն այն էր, որ Իգիթը հյուսն էր և աշխատում էր արհեստանոցների վրա: \nԲայց ինչքան ես հիշում եմ այդ նոր արհեստանոցները, հիվանդանոցի բակը ծածկված փայտի տաշեղներով — անմիջապես աչքիս առաջ են գալիս Իգիթն ու Մանիշակը իրիկվա կիսախավարում քնքշորեն իրար փաթաթված, ինչպես գյուղական սիրահարներ... \nԵրեք ամիս հետո, երբ արհեստանոցները կառուցվեցին — Մանիշակն էլ ազատվեց ու գնաց, և այսպիսով վերջացավ Իգիթի ռոմանտիկ պատմությունը:\n\nՅուրաքանչյուր առավոտ, ժամը ուղիղ 9-ին, գալիս էր աշխատանքները տեսնելու Ուղղիչ Տան պետը, և բոլորի սիրտը լցնում եռանդով ու լավատեսությամբ:\n\nԴե, տղե՛րք ջան. քիչ մնաց, է՛ս և պատերը վերջացրինք երկուշաբթի օրվանից սկսելու ենք տանիքը...\nԱյնինչ դեռ պատերը նոր էին սկսել շարել և դժվար էր հավատալ, որ նրանք երբևիցե կբարձրանան այնքան, որ հնարավոր լինի «սկսելու տանիքը»:\n\nՄենք, անգործ կալանավորներս, հաճախ մոտենում էինք Համոյին ու մյուսներին, որ շարում էին պատը, և ձեռ առնում նրանց.\n— Էսպես հույս ունենանք, որ էկող գարունքին էս մի պատը քու բոյին կլինի...\nՀամոն նայում էր մեզ, թևով քիթը սրբում ու ասում.\n— Ձեր օգնությամբ կշինենք... էկող գարունքին չեղավ՝ էն մեկել գարունքին ձեր բոյին կլի...\nՈւ զվարթ շարունակում էր աշխատանքը. կոտրում էր քարերը, դարսում, հավասարեցնում ու թոկով չափում ուղղությունը:\n\nՎալոն, Խուժան-Խաչոն և մյուսները երբ վերջացրին աղյուսները սկսեցին քարերը տաշել: \nԿամ երբ դրսից բերում էին մատերիալը սայլերից տեղափոխում էին շենքի մոտերքը, զատում, դարսում:\n\nԵրկու շաբաթ հետո պատերն արդեն այնքան էին բարձրացել, որ այլևս կանգնած անհնարին էր դասել: \nԵվ ահա, մի առավոտ երբ բարձրացա տեսնեմ պատի երկայնքով իրարից հինգ քայլ հեռավորությամբ փոսեր են փորում և կանգնեցնում բարձր գերաններ: \nՀետո դրանց վրա տախտակներ խփեցին, որոնց մեխեցին, հորիզոնական դիրքով, ուրիշ տախտակներ — ու բարձրացան վրան պատը շարունակելու: \nՄենք ևս բարձրացանք այդ տախտակների վրա, բայց ոչ թե աշխատելու, այլ դրանց վրայից դրսի աշխարհին նայելու — թեկուզ այդ «աշխարհը» միմիայն դիմացի զորանոցներն էին, դրանց պատերն ու պատուհանները... \nԵվ դա մեզ, կալանավորներիս, մեծ հաճույք էր պատճառում... \nԻսկ երկու շաբաթ անց խփեցին գերանների վրա և երկրորդ հարկի տախտակները — ու այս անգամ այդ տախտակների վրայից մենք արդեն տեսնում էինք ոչ միայն զորանոցների պատերն ու պատուհանները, այլև հեռուն: \nԴա արդեն կատարյալ հաճույք էր, համարյա ազատություն...\nԱրդեն կեսից ավելի բարձրացել էին պատերը, երբ հանկարծ սկսեցին աշնանային անձրևները, և մի քանի օրով աշխատանքը դադարեց: \nՀամոն ու մյուսներն այդ օրերին մռայլ շրջում էին քրեական կորպուսի միջանցքներում և շուտ-շուտ բակ վազում տեսնելու համար, թե երբ է փոխվելու եղանակը... \nԿարծես որբացել էր Համոն և վախենում էր, որ մեր չար մարգարեությունը կատարվի, ու գործը մնա «էկող գարունքին»: \nԲայց շուտով եղանակները լավացան, և նրանք անցան աշխատանքի:\n\nՆոր արհեստանոցների համար, իբր չորրորդ պատ պիտի ծառայեր Ուղղիչ Տան պարիսպը, որի վերևի մասը սակայն մի փոքր ծուռն էր, և միտք առաջացավ այն քանդելու և նորից դարսելու: \nԵվ ահա մի առավոտ, երբ դուրս եկա հիվանդանոցից, տեսա, որ պարիսպն սկսել են քանդել: \nՄինչև կեսօր նա արդեն հարկ եղած չափով քանդած էր, ու աշխատող կալանավորները, ինչպես և Բենժամենը, կանգնած էին փողոցում ու հաղթական ինձ էին նայում, որպես ազատվածներ... \nԵս ևս շտապեցի անցնել այնտեղ, և քանդած պարսպի այն կողմը կանգնած՝ մենք նայում էինք քաղաքին, որ հեռավոր Դամասկոսի նման մեզ գրավիչ էր թվում և մեր սիրտը լցնում կարոտով ու տխրությամբ...\n— Դե՛, դե՛, նե՛րս գնացեք, — կարգադրեց հսկիչը, և մենք մեծ դժգոհությամբ անցանք այն միակ քայլը, որ մեզ բաժանում էր դրսի լայնարձակ աշխարհից:\n\nԵրկու օր անց արդեն շարված էր պարիսպը, և Բենժամենը նրա վրա կանգնած՝ կարգադրություններ էր անում բանվորներին և մեկ-մեկ հայացքը հառում հեռուն դեպի դյութական Երևանը:\n\nԿրկին սկսվեցին անձրևները, և աշխատանքները կրկին դադարեցին: \nՍա արդեն կատարյալ կատաստրոֆ էր, որովհետև շուտով սկսվելու էին ցրտերը: \nԵթե անձրևները մի քիչ երկար տևեին՝ ճիշտ որ գործը «էկող գարունքին» էր մնալու, — մի բան, որ անհանգստություն էր պատճառում ոչ այնքան Համոյին ու մյուսներին, որքան Ուղղիչ Տան պետին: \nԳրազի նման մի բան էր դարձել նաև նրա համար այս նոր արհեստանոցների կառուցումը, որովհետև այն թերահավատ վերաբերմունքը, որ ունեին մեզանից շատերը, ինչպես երևում էր բաժանում էին և մարդիկ, որոնք մի քիչ ավելի բարձր էին գտնվում թե՛ մեզնից և թե նրանից՝ պետից: \nԻնչպես կարելի էր նկատել կային և նյութական կարգի դժվարություններ և այնքան էլ հեշտությամբ չէին տրվում նրան հարկ եղած միջոցները: \nՇատ բան իր ռիսկից ու ձեռներեցությունից էր կախված, և պատահական անհաջողությունը կարող էր վերագրվել նրա անփութությանը և չմտածված ընթացքին: \nԲացի այս նա մտահոգված էր նրանով, որ ձմռան սկզբից արհեստանոցները տեղափոխի նոր շենքը և անցնի դրանց մեքենայացման-մի բան որ մեծ հնարավորություն պիտի բանար ամբողջ Ուղղիչ Տունը հետըզհետե աշխատանքային գաղութի վերածելու... \nՍա նրա երազն էր արդեն, որն իրականացնելու համար նա չէր խնայում ո՛չ մի ջանք ու եռանդ:\n\nԵրբ կրկին լավացան եղանակները և բանվորները կրկին անցան աշխատանքի՝ Ուղղիչ Տան պետի ուրախությունը հասավ իր գագաթնակետին: \nԵվ որովհետև իր հոգեբանությամբ անմիջական մարդ էր՝ իր այդ ուրախությունը նա արտահայտեց այսպես.\n— Դե՛, տղե՛ք ջան, էս ա՝ վերջացրինք…Հենց որ վերջացրինք՝ լուսանկարիչ եմ կանչելու՝ մեզ նկարի... \nՀամո՛, քեզ հենց էդպես ցեխոտ երեսով` էդ մեդալը դոշիտ:\n\n«Մեդալը: \nՆույն ցեխն էր, գաջախառն սպիտակ ցեխը, որ շքանշանի նման զարդարել էր Համոյի սատինե սև բլուզը:\n\nՀետաքրքիր մարդ էր նա, Ուղղիչ Տան պետը, և՛ իբրև բնավորություն: \nԱմուսնացած էր և ուներ երեխաներ, որոնց սիրում էր չափազանց: \nԵրբեմն բերում էր Ուղղիչ տուն և ծանոթացնում մեզ հետ, Երբեմն, հանկարծ, գործի ամենատաք պահերին, կամ երեկոները, երբ գալիս էր իր առանձնասենյակում պարապելու (նա բանֆակ էր հաճախում) կվերցներ հեռախոսի փողը և կզանգահարեր տուն.\n— Վարդո՛ւշ, երեխաները քնա՞ծ են...չէ՞, կանչիր մի հեռախոսի մոտ... \nԴո՞ւ ես, Սպարտա՛կ...\nՈւ դեմքը կփայլեր ուրախությունից. Մի երկու բան կհարցներ, կասեր.\n— Դե՛, բավական է, գնա քնի՛, Չէ՛, ես էսօր ուշ կգամ,-\tու կկախեր հեռախոսի փողը, կարծես թարմացած՝ կշարունակեր աշխատանքը:\n\nԵրկու ամիս անց, երբ արդեն համարյա պատրաստ էին արհեստանոցները՝ նա բերեց իր երեխաներին, բարձրացրեց նոր արհեստանոցների կտուրը, տարավ ներս, ցույց տվեց ամբողջը և հաճույքից, բավականությունից փայլող դեմքով ասաց իր երեխաներին.\n— Բաս, շինեցի՛նք:\n\nԵվ ապա, ցույց տալով ինձ.\n— Իսկ էս քեռին չէր հավատում...\nԵթե երեխաները լավ դիտել իմանային պիտի տեսնեին, որ իմ պատասխան ժպիտի մեջ ակնածանք կա դեպի իրենց հայրիկը, դեպի այդ երկդասյան կրթությամբ բանվոր-վարչագետը — և, իմ թերահավատության համար մի փոքր ամոթանք...\nXII. «Նիկալայի պադվալները», ժանգոտած շղթաները, թուրքական թատերախումբը, Գաճաճը, Ռահիմը, Միսաքը, Լյուբան և Բաղդասարի փախուստը\n— Երթանք Նիկալայի պադվալները տեսնենք, հրեն բաց են արել, որ միջին փետ ածեն, — ասաց ինձ մի անգամ Բենժամենը, երբ ես դուրս եկա բակ կուլտբաժինը գնալու:\n\nԴրանից մի օր առաջ, երբ մենք շրջում էինք քրեական կորպուսի բակում նա ինձ ցույց էր տվել կորպուսի աջ անկյունից դեպի վեր բարձրացող ծխնելույզը և խորհրդավոր հարցրել.\n— Գիդա՞ս դա հինչ ա:\n\n— Երևի ծխնելույզ:\n\n— Չէ մի պոզեր... \nԴա Նիկալայի պադվալների օդանցքն ա: \nԴա շինված ա, որ պադվալներն օդ գնա՝ ընտեղ ածած բանտարկյալները չխեղդվեն:\n\nԵվ ապա, ցույց տալով այդ օդանցքից մոտ քսան քայլ այս կողմը՝ կորպուսի ներքևի պատը — բացատրել էր.\n— Այ, տեսնո՞ւմ ես էս տեղը, սրա տակին մին նեղ միջանցք կա, ոնց որ կանալը: \nԸնտեղ են քցելիս ըլել բանտարկյալներին, դրանք էլ սողալով գալիս են ըլել պառկել էս օդանցքի տակ, որ օդի պակասությունից խեղդվեն ոչ: \nԷս անցքից օդը գնում և լցվում էտ միջանցքը: \nԵս մտած տեսած կամ...\nԵրևանի Ուղղիչ Տունը նախկին նահանգական բանտն էր, որքան հայտնի է ինձ հին բանտարկյալների պատմածներից, ցարական ամենադաժան բանտերից մեկն էր եղել:\n\nԱյս բանում ես լիովին համոզվեցի, երբ տեսա այսպես կոչված «Նիկալայի պադվալները»:\n\n«Նիկալայի պադվալները» գտնվում են Ուղղիչ Տան ձախ կորպուսի ներքևը և այժմ վերածված են փայտի պահեստի: \nԻջնելով մի քանի աստիճաններ՝ մենք մտանք մի ընդարձակ ներքնահարկ, որ ոչ մի պատուհան չուներ: \nՎառեցինք լուցկին և տեսանք, որ կիսով չափ մեջը փայտ է լցրած. բացել էին, որ մնացած փայտն էլ լցնեն: \nԵս կարծում էի, թե հենց դա է, որ կա, բայց Բենժամենը բռնեց իմ ձեռից և մոտեցրեց դիմացի պատին: \nԿրկին վառեցի լուցկին — և տեսա հռչակավոր «միջանցքը», որի մեջ մարդ կարող էր տեղավորվել միմիայն նստած, իսկ առաջ գնալ՝ չորեքթաթ: \nՄիջանցքի դուռը պոկած էր — չկար:\n\n— Մտնենք նայենք, — ասի Բենժամենին:\n\n— Ես մին անգամ մտել եմ — Էլ ցանկություն չունեմ: \nԻնքդ կարող ես մտնել էլ, տեսնել էլ:\n\nԵվ ես մտա: \nՆախապես, իհարկե, տեղեկացա, որ փոսեր չկան — և մթության մեջ մոտ քսան քայլ գնացի չորեքթաթ: \nՎառեցի լուցկին՝ դեռ շարունակվում էր միջանցքը: \nՕդը հեղձուցիչ էր արդեն, սակայն ես մի հինգ քայլ նորից գնացի ու կրկին վառեցի լուցկին: \nԴեռ ծայրը չէր երևում: \nՇնչել արդեն դժվար էր. խոնավ, հեղձուցիչ օդը քերում էր աչքերս, ուստի ես բարվոք համարեցի վերադառնալ: \nՍակայն, համենայն դեպս, խղճի հանգստության համար, մի երկու քայլ ևս առաջ գնացի և այն է ուզում էի վերադառնալ, երբ ձեռքըս դիպավ երկաթի, խոնավ երկաթի: \nՎառեցի լուցկին, որ համարյա թե չէր լուսավորում օդի պակասության շնորհիվ — և աղոտ լույսի ներքո տեսա... մի զույգ ժանգոտած շղթաներ: \nԲանտային ձեռքի շղթաներ կոտրած կողպեքներով: \nՎերցրի շղթաները, շուռ եկա և վերադարձա: \nՀեռվում քարայրի մուտքի նման երևում էր միջանցքի մուտքը: \nՇարժվեցի դեպի այն նույն անմխիթար ձևով — շարժվելու մի ձև, որ բացի ծայր աստիճանի անհարմար լինելը նսեմացնում է մարդուս իր սեփական աչքին, իջեցնում անասունի աստիճանի:\n\nԵրբ ես դուրս եկա և մոտեցա Բենժամենին, որ կանգնած դռան մոտ ինձ էր սպասում մենք երկար-երկար նայեցինք միջանցքից հանված շղթաներին և երկար ժամանակ ո՛չ ես էի խոսում, ո՛չ նա:\n\n— Նայես հո՞ւմ կռներին է եղել... — ասաց վերջապես Բենժամենը և ձեռքը խփեց շղթաներին: \n— Իմանաս հի՞նքնա կոտրել քցել, թե հետո՞վ են քցել...\nԱյս հարցին, դժբախտաբար, ո՛չ ես կարող էի պատասխանել, ոչ շղթաները, ուստի նա փոխեց զրույցի ընթացքը:\n\n— Մինչևի պատը հասա՞ր:\n\n— Չհասա:\n\n— Մին քիչ էլ որ գնայիր՝ կհասնեիր: \nՀետով շուռ կգայիր դիպա ձախ էդպես միջանցքը գնում և մինչևի էն խողովակի ներքևը: \nԷն, որ դրսևից քեզ շանց տվի: \nՀամ էլ ասում են, թե ընտեղ մին մարդաբոյի կարցերներ կան, էնպես որ մարդ անջաղ կաղնի...\n— Ո՞նց թե՝ ասում են: \nԲա ասում էիր ինքդ գնացած կա՞ս:\n\n— Դե ես չասի՛, որ մինչևի վերջը գնացած կամ: \nԵս մինչևի պատն եմ գնացել... \nԲայց հաստատ գնացողներ կան էդպես են ասում:\n\nՄենք վերցրինք «Նիկալայի պադվալներից» հանած ժանգոտած շղթաները և գնացինք կուլտբաժին, ուր մեր արած գյուտը ռեկվիզիտոր Համոյին մեծ հաճույք պատճառեց:\n\n— Էս լա՛վ բան եղավ, — բացականչեց նա ուրախացած, — դերերի ժամանակ մին-մին հարկավոր է գալիս չի ճարվում:\n\nՈւ «Նիկալայի պադվալներից» հանած այդ ժանգոտած շղթաները Համոն մտցրեց մեր թատրոնի գույքի ցուցակը իբրև բեմական ռեկվիզիտ:\n\nԹատրոնում այդ ժամանակ ինչ-որ պիես էր փորձում թուրքական խումբը: \nԽաղացողների մեջ աչքի էր ընկնում մի փոքրիկ, համարյա գաճաճ, թուրք կալանավոր: \nՄոտ 30 տարեկան, մանր, պսպղուն աչքերով: \nԻնչպես դեմքը, այնպես էլ ձայնը թողնում էր դեգեներատային, ծայր աստիճանի անհրապույր, հրող տպավորություն:\n\n— Ինչի՞ համար է վճռված, — հարցրի Համոյին:\n\n— Սարումը տղա է բռնաբարել, հետո քարով սպանել, — պատասխանեց Համոն: \nՀենց այդ ժամանակ մեզ մոտեցավ Ռահիմը:\n\nԴա բարձրահասակ, շատ համակրելի դեմքով, մաքուր հագնված մի կալանավոր էր՝ դատապարտված մաքսանենգության համար: \nՀարցրի նույն գաճաճի մասին: \nՌահիմն ամոթխած հայացքը շուռ տվեց դեպի պատը ու կամացուկ պատասխանեց:\n\n— Ճի՛շտ է:\n\n— Ո՞նց է եղել:\n\n— Դե սարում չոբան է եղել, հետո մի անգամ բռնել է էդ երեխին բռնաբարել: \nՀետո քարով ջնջխել է գլուխը... \nԵրեխան էլ թուրք է եղել, — առանձին մի շեշտով, շեշտակի նայելով դեմքիս հարկ համարեց պարզաբանել Ռահիմը, կարծես դրանով ուզում էր թեթևացնել իմ աչքին գաճաճի զարհուրելի հանցանքը:\n\n— Դա նշանակություն չունի, Ռահի՛մ, երեխան թուրք է եղել, թե հայ, — ասացի ես, նույնպես շեշտակի, զննող հայացքով նայելով Ռահիմին: \nՌահիմն իր ամոթխած հայացքը հեռացրեց իմինից, ու տիրեց ծանր լռություն:\n\nԻսկ այդ ծանր, ճնշող լռության մեջ հնչում էր գաճաճի սուր, ճղճղացող, կեղծ ձայնը: \n— Հետագայում ներկայացման ժամանակ իմացա, որ նա խաղում է մոցիքուլ կնոջ դեր...\nԹուրքական խմբի հետ խաղում էր և մի հայ կալանավոր Միսաք անունով: \nԴա գողության համար դատված մոտ 35 տարեկան, կիսագյուղացի մի կալանավոր էր, որ Ուղղիչ Տանը հայտնի էր, իբրև անմրցակից սրախոս: \nԱշխատում էր Ուղղիչ Տան պահեստում, տնտեսական մասում. քաղաքից մթերքներ էր տեղափոխում, մեկ-մեկ էլ վերադառնում էր հարբած: \nԱյդ պատճառով քիչ մնաց զրկվեր աշխատանքից, սակայն շուտով կարողացավ զսպել իրեն և կրկին շահել վարչության վստահությունը: \nՉնայած զվարթ բնավորությանը սիրում էր բեմից արտասանել բանաստեղծություններ, բայց անպայման տխուր ու ողբերգական: \nԴերեր էլ երբեք էր վերցնի կոմիկական, սիրում էր հերոսական, կատաղի, ռոմանտիկ-պաթոսային դերեր, ինչպես «նամուսի» հերոսի դերը:\n\nԲացի Միսաքից՝ թուրքական խմբի փորձին մասնակցում էր նաև մի ռուս բարձրահասակ, բարակ կալանավորուհի, որ ձերբակալված էր նույնպես միջնորդության համար և իրեն առանձին էր պահում մնացած կալանավորուհիներից Անուշից, Մարգարիտից, Զանեից, Մանիշակից և այլն: \n«Արիստոկրատ» էր պահում իրեն և որպես դրա բարձրագույն արտահայտություն ծխում էր բարակ գլանակներ և պուդրա էր գործածում: \nՇուտ-շուտ հիվանդանում էր և օրերով պառկում հիվանդանոցում: \nՆրա մասնակցությունը թուրքական ներկայացումին այն էր, որ նա երկրորդ գործողության ընթացքում հարսի անխոս դերը պիտի տաներ և պիտի պարեր «Ուզանդարա» կոչված արևելյան պարը: \nՊարի ժամանակ ներկաներից յուրաքանչյուրը պետք է նրան դեպի ինքը քաշեր, որպեսզի մենակ իր հետ պարի, որից և պիտի առաջանար կոնֆլիկտը և հարսանիքը խանգարվեր: \nԳլխավոր հերոսի դերը կատարում էր Միսաքը և այնպիսի կատաղությամբ էր դեպի ինքը քաշում Լյուբայի թևը, որ վերջինս վերջ ի վերջո բարկացավ, լաց եղավ և հրաժարվեց մասնակցել ներկայացումին: \nՍակայն նրան մի կերպ համոզեցին պայմանով, որ Միսաքը մի փոքր զսպի իր կատաղի ոգևորությունը...\nԹուրքական խմբի ռեժիսորն ու վարիչը Սեյիդ-Միրղա անունով մի ծայր աստիճանի խաղաղ երիտասարդ կալանավոր էր, որ միշտ խոսում էր շշուկով: \nՄեղադրվում էր թուրքական հյուպատոսի հետ կապ ունենալու մեջ. սակայն մեղադրանքը չապացուցվեց, և նա շուտով ազատվեց: \nԱշխատում էր խոզանականոցում, միևնույն ժամանակ դասատու էր դպրոցում: \nՆերկայացումների ժամանակ միշտ տանում էր «եվրոպականացած» թուրք բուրժուաների դերեր:\n\nԾայր աստիճանի լավ էր կազմակերպված թուրքական խումբը և շատ ավելի հաճախ էր ներկայացումներ ունենում, քան հայկականը կամ ռուսականը: \nԽմբի անդամների մեջ կար կատարյալ համերաշխություն և չպատահեց, որ կուլտկոմիսիան քններ խմբում առաջացած որևէ անհամաձայնություն, ինչպես այդ լինում էր հաճախ մյուս խմբերում:\n\nԱյդ երեկո Ուղղիչ Տանը պատահեց և ա՛յլ մի դեպք, որ անջնջելի տպավորություն է թողել իմ հիշողության մեջ– գուցե մասամբ այն պատճառով, որ դա տեղի ունեցավ «Նիկալայի պադվալների» իմ վրա թողած ծանր տպավորությունից հետո:\n\nԵրեկոյան ժամը մոտավորապես ութին ես գնացի Ուղղիչ Տան գրասենյակը, ուր հավաքված զրույց էին անում կալանավոր ծառայողները: \nՀանկարծ մռայլ ներս մտավ հերթապահ հսկիչը, որ քրեական կորպուսն էր գնացել ստուգումի, և կամացուկ, ինչպես մեռելների մասին են խոսում, ասաց՛\n— Բաղդասարը փախել է...\nՏիրեց մեռելային լռություն: \nԲոլորն իրար նայեցին:\n\n— Ամեն տեղ նայեցի՞ր, — հարցրեց մեկը:\n\n— Ամեն տեղ նայեցի — չկա: \nԿուլտբաժինը բեմի ներքևը աստիճանների ներքևը, — ո՛չ մի տեղ չկա՜:\n\nԵկան և մյուս հսկիչները ու միասին գնացին՝ որոնումը շարունակելու:\n\nԲաղդասարը, եթե հիշում եք, այն կալանավորն էր, որ Համոյի, Օսի և Դարչոյի հետ միասին սպանել էր մի ծերուկի և կնոջը ու դատապարտվել 10 տարվա կալանքի: \nՀախուռն բնավորություն ուներ և շատ էր նեղվում Ուղղիչ Տանը: \nՀիշում եմ՝ մի օր առաջ, երբ հավաքված զրույց էինք անում հիվանդանոցի բակում, — արևոտ, պարզ օր էր, և մարդու միտքը բնազդաբար ճախրում էր Ուղղիչ Տնից դուրս, — ես հանկարծ պատահմամբ հարցրի Բաղդասարին.\n— Որ քեզ հաջողվի այս պատերից անցնել կարո՞ղ ես էնպես փախչել, որ չբռնեն...\n— Պա՜հ, — զարմացավ Բաղդասարը. — մի րոպե թող ինձ թող տան ոտս դարբասից դենը դնեմ — հազար մանեթ կտամ ինձ հասնողին...\nԵս անմիջապես հիշեցի մեր այս պատահական զրույցը այն պարզ, արևոտ օրը ու Բաղդասարի վառվռուն աչքերը՝ երբ նա ասում էր վերոհիշյալ խոսքերը — և սրտումս լիակատար հաջողություն մաղթեցի Բաղդասարին: \nԲայց հենց այդ վարկյանին ներս մտավ հսկիչներից մեկը և ուրախացած բացականչեց,\n— Բաղդասարին գտանք...\n— Ո՞րտեղ էր, — հարցրինք միաձայն:\n\n— Մտել էր արհեստանոցները և քանդում էր պատը: \nԵրբ բաց արինք դուռը ինքը դեմներս ելավ և ասաց՝ «Հը՛, ի՞նչ կա»: \nԱսես իրավունքով էր ընտեղ մտել, ու մենք իրան խանգարեցինք...\nՄենք անմիջապես գնացինք արհեստանոցները, ուր կանգնած էին հսկիչները և Բաղդասարը: \nՄեզ տեսնելով Բաղդասարն ասաց նույնը, ինչ որ ասել էր հսկիչներին.\n— Հը՞ ի՞նչ կա...\nԱչքերը թույն էին կաթում ու ծայրահեղ ատելություն: \nՌունգները դողում էին, ինչպես կատաղի վազքից հոգնած նժույգի ռունգներ: \nԲայց հանգիստ էր, մինչև մեկուսացման սենյակը գնալը էլ ո՛չ մի խոսք չասաց:\n\nՊարզվեց հետևյալը: \nԱրհեստանոցները փակելուց առաջ պահվել էր հյուսնոցում, նոր շինված պահարաններից մեկում — ու վրան փակել էին դուռը: \nՍպասել էր լավ մթներ ու հետո անցնել աշխատանքի: \nԱրհեստանոցի պատուհանները նայում էին փողոց, դրսում պահակ չէր կանգնում, այնպես որ դժվարը դուրս ելնելն էր: \nԴարբնոցից բերել էր մի շարք գործիքներ և սկսել էր փորել աջ պատուհանի ներքևը: \nՊատն աղյուսից էր դարսած. արդեն հանել էր քսանի չափ աղյուսներ: \nԵթե հսկիչները 20 րոպե ևս ուշանային — Բաղդասարը փախած կլիներ...\nԲաղդասարին տարան փակեցին վերի մեկուսարաններից մեկում, իսկ ես գնացի կորպուսը դիտելու, թե ինչպես են անդրադառնում կալանավորներն այդ հետաքրքիր դեպքին:\n\n— Անպատճառ մատնած կլեն ինտելիգենտները, — ասում էր մի կալանավոր, կարծեմ Միսաքը, երբ ես մտա ութերորդ կամերան, ուր ապրում էր նաև Բաղդասարը: \nԱյդ կամերան իսկական ռեցիդիվիստների կամերայի հռչակ էր վայելում, ուստի ինձ հետաքրքիր էր իմանալ ամենից առաջ հենց այդ կամերայի կարծիքը:\n\nԵրբ ես ներս մտա անմիջապես լռեցին, և յուրաքանչյուրը քաշվեց իր տեղր: \nՊիտի ասեմ, որ վաղուց արդեն, Ուղղիչ Տուն մտնելուս հենց առաջին օրից, ես նկատել էի այդ վերապահ, համարյա թշնամական վերաբերմունքը դեպի «ինտելիգենտները»: \nՍակայն անվստահության ու թշնամանքի նման հատու արտահայտության ես առաջին անգամ էի հանդիպում: \nՊարզ էր, որ ի՛նձ էլ չէին վստահում, իբրև «ինտելիգենտի»: \nՀետագայում, կնոջս մահվանից հետո, երբ ես դիտմամբ տեղափոխվեցի հենց այդ ութերորդ կամերան՝ մեր հարաբերությունները, իհարկե, շատ ավելի լավացան, բայց անվստահության որոշ տոկոս մինչև վերջն էլ մնաց և չէր կարող չմնալ, ինչպես ես հասկացա նրանց բավականին մոտիկից ճանաչելուց հետո:\n\nԻնչ գնով էլ ուզում էր լիներ՝ ես որոշեցի զրույց բաց անել Բաղդասարի փախուստի մասին, ուստի, Ասածի տալով ինտելիգենտների մասին արված զրպարտությունը՝ ասացի.\n— Քսան րոպե ուշ հասնեին՝ Բաղդասարը փախած կլիներ...\nԱսացի անկեղծ ափսոսանքով, բայց ոչ ոք չարձագանքեց: \nՀամառեցի, ցանկանալով ինչ գնով էլ լինի՝ կոտրել այդ անվստահության պատը:\n\n— Նայես ի՞նչ կանեն Բաղդասարին:\n\nԱյստեղ արդեն չհամբերեց Լազգին ու դառնալով դեպի բոլորը և ոչ թե դեպի ինձ ասաց.\n— Բա՛ն էլ չեն կանա անեն: \nՏասը տարուն թյազադան տարի՞ պտի հավելցնեն... \nՀամ էլ Լենին ասուկ ա՝ փախչելու խամար կալանավորին պատիժ չկա: \nԿալանավոր կալանավորա, որ փախչի, ադմինիստրացեն կանա թող չթորգա... \nԼենին էսպես ա ասուկ:\n\nՉգիտեմ՝ ասե՞լ է Լենինը նման բան, թե ոչ, սակայն բնորոշ է, որ Լազգին անգամ Լենինի հեղինակությանը դիմեց՝ հռչակելու համար իր կարծիքը, որպես անհերքելի ճշմարտություն:\n\nԲոլորը գոհ, միահամուռ ծիծաղով հավանություն տվին Լազգու խոսքին միանգամայն համաձայն լինելով, որ ուրիշ բան չէր կարող ասած լինել Լենինը կալանավորների մասին:\n\nԻսկ Բաղդասարին, փախուստի փորձ կատարելու համար, հետագայում դատարանը ենթարկեց երկու տարվա ազատազրկման, սակայն, քանի որ առանց այդ էլ նա արդեն ուներ ամբողջ տասը տարի՝ դատարանի այդ որոշումը փաստորեն ուներ միմիայն ձևական նշանակություն:\n\nԱյդպես էլ չհաջողվեց Բաղդասարի փախուստը, որ Ուղղիչ Տան անարկած կյանքի միապաղաղ մթնոլորտում նույնպիսի մի ռոմանտիկ արկած էր, ինչպես Իգիթի ու Մանիշակի սիրահարությունը...\nXIII. Կալանավորների «Վարի խավը» և նրա վերաբերմունքը դեպի «ինտելիգենտները», Միսաքի հռչակավոր ֆրազը, որպես այդ վերաբերմունքի դասական ֆորմալ և Բաղդասարի փիլիսոփայությունը\nԲաղդասարի փախուստի հաջորդ օրը Ուղղիչ Տանը համառ լուրեր էին պտտվում, որ նրա անհաջողությունը հետևանք էր «ինտելիգենտների մատնության»: \nՏալիս էին նույնիսկ որոշ անուններ: \nԻբրև գաղտնիք՝ հաղորդում էին իրար, որ Բաղդասարը սպառնացել է դանակով մատնողի «փորը թափել»: \nԱյս շշուկները գլխավորապես գալիս էին վերի կամերաներից, ուր ապրում էին ռեցիդիվիստներն ու խիստ մեկուսացման ենթակա կալանավորները: \nՍակայն մնացած կալանավորների համակրանքը ևս այս հարցում նրանց կողմն էր, — խոսքս, իհարկե, կալանավորների «վարի խավի» մասին է, այսինքն Ուղղիչ Տան բնակչության մասսայի, կալանավորական «գռոշ» մասսայի, որ ապրում էր իր ներքին կալանավորական կյանքով և ուներ իր ուրույն, զուտ-կալանավորական հասարակայնության հասկացողություններն ու բարոյական նորմերը:\n\n\n\n\n\n\nՇուտով սակայն պարզվեց, որ մատնության մասին խոսք անգամ չի կարող լինել, հուզված մտքերը հանգստացան, սակայն փաստը մնում էր փաստ, և նա չափազանց բնորոշ էր՝ կալանավորների այդ տարբեր խավերի փոխադարձ վերաբերմունքը հասկանալու համար: \nԿալանավորական մասսան առհասարակ հակադրում էր իրեն «ինտելիգենտներին», այսինքն նախկին ծառայողներին, կամ պարզապես նրանց, որոնք լիովին չէին ապրում Ուղղիչ Տան կենցաղով, կալանավորական ներքին, ուրույն կյանքով: \nՎերաբերվում էին նրանց խորը վերապահությամբ և դժվարությամբ էին ընդունում իրենց շրջանը: \nԵվ առիթ չէին փախցնում իրենց այդ վերաբերմունքն արտահայտելու: \nՓաստը կար և նրան հարկավոր էր տալ «գաղափարախոսական ձևակերպում»: \nԵվ այդ ձևակերպումը — մի քիչ, իհարկե, զավեշտական ձևով — հենց նույն այդ օրը իմ ներկայությամբ տվեց կալանավոր Միսաքը, ա՛յն Միսաքը, որ առանց այդ էլ սրախոսի հռչակ էր վայելում Ուղղիչ Տանը: \nՊատահեց այսպես: \n—\nԱյդ օրը ես գնացել էի թուրքական ներկայացման փորձին, որին, ինչպես գիտենք, մասնակցում էր և Միսաքը, որ լավ տիրապետում էր թուրքերենին: \nԵրբ փորձը վերջացավ նրա հետ միասին մենք իջանք քրեական կորպուսի բակը: \nԱյդտեղ մեզ դեմ ելավ բարձրահասակ, ինտելիգենտի դեմքով, 35 — 40 տարեկան, մի կալանավոր, որ աշխատում էր բանվորական սեղանում, իբրև գլխավոր հաշվապահ: \nՄինչ այդ էլ ես նկատել էի, որ նրան չեն սիրում կալանավորները, միշտ գանգատվում են նրանից, ատում են նրան, որովհետև նա խիստ վատ էր վարվում նրանց հետ, երբ նրանք գնում էին իրենց հաշիվներն ստանալու: \nԵս գիտեի նաև, որ նա դատապարտված է երեք տարով՝ յուրացման համար:\n\n— Հաշիվներս ե՞րբ ես տալու, — մոտենալով հարցրեց նրան Միսաքը և վերից վար չափեց նրան իր հեգնական հայացքով: \nՀաշվապահն իր հերթին չոր, բարկացկոտ հրեց Միսաքին իր հայացքով և առանց պատասխանելու հեռացավ: \nՄիսաքը զարմացած շվարած, բայց միշտ հեգնական ժպիտը դեմքին՝ երկա՜ր-երկա՜ր նայեց նրա հետևից, մինչև նա կմտներ քրեական կորպուսը, — և լուրջ, համոզված տոնով բացականչեց.\n— Ափսո՛ս էն իրեք տարուն, որ քեզ են տվե... \nՔեզի պտի իրե՛ք օր տային — հլա էդ էլ մենծ պատիվ էր քեզպեսների համար... \nԻնչքան չեղնի ինտելիգենտ ես...\nՈւ շուռ գալով դեպի ինձ՝ ցույց տվեց իր երեք մատը, որ նա այդպես դրոշակի նման բռնած պահեց, մինչև մենք հասանք, քրեական կորպուսի դարբասին:\n\nԱյո, անհերքելի՜ փաստ էր, որ կալանավորական մասսան, որը ճնշող մեծամասնությամբ բաղկացած էր գյուղացիներից, լյումպեններից և արհեստավորներից, ծայր աստիճան չէին սիրում ինտելիգենտներին: \nԻմ դիտողություններն այդ մասին՝ Ուղղիչ Տանը լինելուս ամբողջ ժամանակամիջոցին բերեցին ինձ հետևյալ եզրակացությանը: \n— Բենժամենի հռչակավոր ֆորմուլը, թե «ըստեղ ինչքան ինտելիգենտ տեսնես իմաց կաց վատնումի համարա» — միանգամայն համապատասխանում էր իրականության: \nԿալանավորներն այդ գիտեին և մի տեսակ «կալանավորական արիստոկրատիզմի» զզվանքով էին անդրադառնում այդ հանգամանքին: \nՊետական դրամների յուրացումը, գաղտնի, հատակի տակից, մկան նման վատնումը՝ հանցանքի ամենաստոր, «տղամարդու» համար անվայել տեսակն էր նրանց աչքին, և նրանք երբեք չէին թաքցնում իրենց այս տեսակետը: \nԻնտելիգենտվատնողները նրանց աչքին թուլամորթ տղաներ էին, իրենց խոսքով ասած՝ «պարոններ», որոնք գողության ոչ թե բացարձակ, անմիջական, այլ գծուծ, տմարդի, ոչ տղամարդավայել ձևով ձգտելիս են եղել քաղքենական «պուդրայի» ու ճաշարանային «ընթրիքի» բարեկեցության: \nՎատնումը, յուրացումը նրանք համարում էին գողության մի ձև, որ զուրկ է ռիսկից ու քաջությունից — ահա թե ինչու նույնիսկ մանր-մունր գրպանահատները, ղանթարում գյուղացու գրպաններից կուպեկներ թռցնող ռեցիդիվիստները ինտելիգենտ վատնողների վրա նայում էին վերից վար՝ խոր արհամարհանքով ու զզվանքով...\nԵվ ահա թե ինչու Միսաքի վերոհիշյալ ֆրազը հաշվապահի հասցեին շուտով կալանավորների մասսայի աչքին դասական ֆորմուլ դարձավ արտահայտելու համար իրենց ծայրահեղ արհամարհանքն ու զզվանքը. դեպի բոլոր «ինտելիգենտ» կալանավորները:\n\n«Ափսո՛ս էն երեք տարին, որ ձեզ են տվել» — այսինքն դուք այնքա՛ն եք ողորմելի, որ անգամ արժանի չեք կալանավորվելու բարձր պատվին կալանավորա կան մասսայի՝ դեպի ինտելիգենտ-կալանավորներն ունեցած բարոյական գնահատության ավելի ճշմարիտ ֆորմուլ դժվար էր հնարեր: \nԿալանավորական վարի խավի դեպի ինտելիգենտներն ունեցած այս ծայր աստիճանի բացասական վերաբերմունքը Ուղղիչ Տան պատերում ավելի ևս խորանում էր նրանով, որ միանգամայն այլ էր կալանավորական այս երկու խավերի կենցաղը, ա՛յլ էին և նրանց շահերը Ուղղիչ Տան պայմաններում: \nԻնտելիգենտ-կալանավորները համարյա առանց բացառության դրսից ճաշ էին ստանում, բոլորն էլ համարյա ունեին լավ, մաքուր անկողիններ, ստանում էին սպիտակեղեն և այլն: \nԲացի այս դրանցից շատերն աշխատում էին գրասենյակում, կուլտբաժնում և բանվորական սեղանում, որի միջոցով, իհարկե, ձեռք էին բերում վարչության վստահությունը և լիովին օգտվում այդ վստահությունից քաղաք գնալու և այլ արտոնությունների խնդրում: \nԱյնինչ կալանավորական մասսան ճնշող մեծամասնությամբ ապրում էր բացառապես կալանավորական պարենով, շատերն անկողիններ չունեին, նրանց 80%ը թեկուզ աշխատում էր արհեստանոցներում, սակայն, իհարկե, այդ աշխատանքները չէին կարող ստեղծել նրանց համար թեկուզ հենց քաղաք գնալու այն դյուրությունները, որ ունեին գրասենյակում և բանսեղանում աշխատողները: \nՈւղղիչ Տան պարենը, իհարկե, լիովին բավական էր կշտանալու համար (օրական 21/2 ֆ. հաց, ցերեկը մի տեսակ ճաշ շաբաթը երեք անգամ մսեղեն, առավոտ երեկո թեյ, որի համար տրվում էր շաքար) — սակայն, իհարկե, այնքան էլ հաճելի տպավորություն չէր կարող թողնել այդ պարենով ապրող կալանավորի վրա միևնույն կամերայում, իր կողքին տնից ստացած ճաշով ապրող կալանավորը: \nՄիևնույնը քաղաք գնալու խնդրում: \nԿարելի է ասել, որ այս հարցը բոլոր կալանավորների համար ամենակենսական հարցն է, նրանց երազանքների անսպառ աղբյուրը, ուրախության ամենաբարձր առարկան: \nՀարկավոր է կալանավոր լինել, որպեսզի այս հասկանալ: \nՈչ միայն քաղաք Ուղղիչ Տան դարբասներից հինգ քայլ այն կողմ գնալը կալանավորին անասելի հրճվանք է պատճառում: \nՀիշում եմ՝ Ուղղիչ Տուն մտնելուց երկու ամիս հետո, երբ մի անգամ, կնոջս ճանապարհ դնելիս, հսկիչն ինձ թույլատրեց անցնել դարբասից և հինգ քայլ գնալ — ամբողջ աշխարհը կարծես ինձ նվիրեցին: \nՈւրախությունից ես համբուրում էի իմ սեփական մատները և, կնոջս հեռանալուց հետո, երկա՜ր դեռ նայում էի ճանապարհին...\n— Դե լա՛վ, բավական է, դուռը փակում եմ, — կանչեց ինձ հսկիչը, և ես անսահման ափսոսանքով հետ եկա ինձ սահմանած հինգ քայլը ու կոտրած, տխրած սրտով մտա Ուղղիչ Տուն...\nԷլ ինչպիսի՞ հաճույք պետք է լիներ — ազատ, առանց հսկիչի, մի անգամ քաղաք գնալը մանավանդ մարդկանց համար, որ, Բենժամենի նման՝ արդեն ունեին կալանքի երկու տարվա ստաժ: \nԻսկ եթե այս ամենին գումարենք նաև ընտանիքի հոգսը — պատկերը լրիվ կլինի: \nՃիշտ է, շաբաթը չորս անգամ այցելության օր էր լինում, և բոլորը կարող էին տեսնել իրենց հարազատներին, բայց, իհարկե, այլ բան է նրանց հետ Ուղղիչ Տանը հանդիպելը, և այլ բան սեփական բնակարանում...\nՈւստի միանգամայն հասկանալի էր, որ յուրաքանչյուր առավոտ, ժամը 9-ից, երբ պետը գալիս էր գրասենյակ, դեպի նա էին ձգվում կալանավորների երկար շարքերը բոլորն էլ քաղաք գնալու խնդիրքով: \nԲոլորին միանգամից, իհարկե, չէր կարելի թողնել: \nԿային կալանավորներ, որոնց ամենևին չէր կարող թողնել: \nՇատերն իրենց քաղաք գնալու անհրաժեշտությունը պատճառաբանում էին ըստ երևույթին այնպիսի հնարովի բաներով, որ ծիծաղելի էին իրենց միամտությամբ սրանց էլ, իհարկե, չէր կարելի թողնել: \nՊետը մեծ վարպետ էր կալանավորների հոգեբանությունը հասկանալու գործում, ուստի 20 խնդրողից հնգին հազիվ էր հաջողվում գնալ քաղաք: \nԿար և վստահության խնդիր: \nԻ՞նչ իմանաս չի փախչի, չի՞ հարբի և խայտառակություններ չի անի արդյոք այս կամ այն կալանավորը, որոնց բոլորի համար վերջին հաշվով պատասխանատու էր ինքը պետը: \nԲոլորին իր հինգ մատի նման նա հո չէ՞ր կարող ճանաչել և վերաբերվել լիակատար վստահությամբ: \nԱյնինչ ինտելիգենտ կալանավորներից շատերը, որ քաղաքում ունեին բազմաթիվ ծանոթություններ, աշխատում էին գրասենյակում և այլուր — իհարկե, ավելի հաճախ էին հաջողացնում քաղաք գնալ, և այս հանգամանքը շարժում էր կալանավորական մասսայի նախանձն ու ատելությունը: \nԻնչպես դրսում նրանք այս մասսայի աչքին եղել են, երևացել ու թվացել են առանձնաշնորհյալ մարդիկ — այնպես էլ նրանք, շարունակում էին թվալ Ուղղիչ Տան պատերում, և կալանավորների մասսան առիթ չէր փախցնում արտահայտելու նրանց հանդեպ իր խուլ, բնազդական դժգոհությունը: \nԱյս բանը լիովին հասկանալու համար չպետք է մոռանալ, որ Ուղղիչ Տունն իր բնակչության կողմից միշտ ի նկատի է առնվում որպես բոլոր այդտեղ ընկնողներին միանգամայն հավասարեցնող հիմնարկ, ուր չպետք է լինեն ոչ մի տեսակի առանձնաշնորհումներ: \nԵթե դրանք եղել են դրսում՝ ապա տեղ չպետք է ունենան այստեղ, այդ բոլորն էլ հավասարեցված են հավասար իրավազրկությամբ: \nԱյս բանը կալանավորական մասսան շատ լավ էր հասկանում և հաճախ արտահայտում էր բացարձակ: \nԿալանավորների ընդհանուր ժողովներում միշտ խոսք էր լինում այս մասին և, չնայած Ուղղիչ Տան վարժության ու կուլտկոմիսիայի ջանքերին ամեն կերպ վերացնել այս դժգոհությունը, — դժգոհությունը մնում էր, կար և խորն էր, որպես դրսի աշխարհից բերված խոր, դարավոր սոցիալական բնազդ, որը լիովին կարելի է վերացնել միմիայն դասակարգերի լիակատար վերացումով...\nՄի բան էլ կար սակայն, որ բացի վերոհիշյալ պատճառները լարում էր կալանավորական մասսան ինտելիգենտների դեմ: \nԴա այն էր, որ նրանք գրասենյակը կամ բանվորական սեղանը ծառայության մտնելով միանգամայն կարծես մոռանում էին իրենց կալանավոր լինելը և շատ անգամ ավելի չինովնիկական վերաբերմունք էին ցույց տալիս դեպի կալանավորները, քան վարչության բոլոր ներկայացուցիչները՝ միասին վերցրած: \nԱյս տիպի ամենացայտուն ներկայացուցիչն էր վերոհիշյալ հաշվապահը, որը կալանավորների «դասակարգային» ատելության խորհրդանիշն էր դարձել: \nՎարչությունը նրան վաղուց հանած կլիներ, եթե փոխարինող ճարվեր: \nԵրբ այդպիսին ճարվեց նրան անմիջապես հանեցին, սակայն կալանավորները դեռ երկար հիշում էին նրան իրենց... ուշունցներում:\n\nԱյո, խորն էր կալանավորական մասսայի, այսինքն ճընշող մեծամասնության ատելությունն ու անվստահությունը դեպի ինտելիգենտները, և վարչությունն ու կուլտկոմիսիան ջանք չէին խնայում գոնե որոշ չափով այն վերացնելու, բայց հաջողություն չէին գտնում և, ի նկատի ունենալով վերոհիշյալ պատճառները կարելի է ասել, որ դժվար էր գտնել: \nԻսկ երբեմն այդ փորձերը վերջանում էին կատարյալ կուրյոզով: \nՀարկավոր է ասել, որ կալանավորների մասսան հաճախ խոսք էր բաց անում անգամ այն մասին, թե կուլտկոմիսիան գտնվում է «ինտելիգենտների ձեռին»: \nՉնայած նրան, որ այդ կոմիսիան ավելի քան մասսայական կուրս էր բռնել, կոմիսիայի կազմի մեջ կային գյուղացիներ ու բանվորներ, թատերական խմբերի անդամների մեծ մասը «վարի խավից» էր, ներկայացումների ժամանակ առաջին կարգերը հատկացվում էին նրանց և այլն: \nՍակայն որպեսզի կուլտաշ խատանքի մասսայականացումն ավելի խոր գնա մի անգամ կուլտկոմիսիան որոշեց կենդանի լրագրի ծրագրի մեջ մտցընել մի գյուղացի կալանավորի զեկուցումը մեղվաբուծության մասին: \nԳյուղացին գործնականորեն բավականին տեղյակ էր այդ առարկային, ինքն էլ «վարի խավում» սեփական մարդ էր համարվում: \nԲայց որքան մեծ եղավ մեր զարմանքը, երբ նրա երևալուն պես... ամենադաժան կերպով նրան ծաղրեցին: \nԾաղրեց հենց կալանավորների «վարի խավը», կալանավորական մասսան, և ոչ միայն ծաղրեց, այլև ոչ մի կերպ հնարավորություն չեղավ դահլիճում խաղաղություն մտցնելու, որպեսզի խեղճը շարունակեր իր զրույցը: \nՀռհռում էին, բարձրաձայն նկատողություններ անում, սրախոսում, սուր փռթկացնում, ոտքերը քսում հատակին: \nԱյնպես որ վերջ ի վերջո ստիպված եղավ ինքն է՛լ ծիծաղել ու հեռանալ ամբիոնից կալանավորների հեգնական «բուռն ծափահարությունների» ու ծիծաղի ներքո: \nՎերջն էլ անունը դրին «մեղվաբույծ», որ արտասանում էին մի փոքր աղավաղած, և բավականին անպատշաճ բան էր ստացվում... \nԱնունը կնքողը, իհարկե, Միսաքն էր, և այդ անունն այնպես կպավ խեղճին, որ նրա ազատվելուց հետո էլ դեռ երկար հիշում էին նրան այդ չարաբաստիկ անունով:\n\nԻսկ կալանավորական «վարի խավի» դեպի ինտելիգենտներն ունեցած այդ անվստահության «փիլիսոփայությունը» մի անգամ տվեց ինձ Բաղդասարը, երբ ես արդեն ապրում էի ութերորդ կամերայում:\n\n— Ինքնե՛րդ հասկացեք, — ասում էր նա ինձ (ի միջի այլոց նա մինչև վերջն էլ ինձ հետ «դուք» ով էր խոսում, չնայած որ մեր առաջին– երկրորդ հանդիպումից ես արդեն անցել էի «դու»-ի) — ինքնե՛րդ պատկերացրեք ես ո՛նց կարող եմ ձեզ հետ ընկեր լինել, ընկերանալ ձեզ հետ, կամ Բենժամենի հետ, երբ դուք ինձ հետ հավասար կալանավոր երբե՛ք չեք կարող լինել: \nԵս ապրում եմ բացառապես Ուղղիչ Տան տվածով, իսկ դուք ամեն ինչ ստանում եք դրսից: \nԵս կարող եմ կռվել մեկի հետ և մեկուսարան ընկնել, իսկ դուք էդ բանը երբեք չեք անի: \nԻմ հույսը միայն իմ վրա է, իսկ ձեր, Բենժամենի, մյուսների, որոնց ճանաչում են վարչության ու դրսի ծանոթների: \nՈւ էսպես հազար բան: \nԵթե ես էստեղ կալանավորների մեջ որոշ անուն ունեմ շնորհիվ մի միայն իմ ուժերի և էստեղ ցույց տված վարվեցողության: \nԵրբ ես էստեղ ընկա՝ ինձ ոչ ոք չէր ճանաչում, ո՛չ կալանավորները, ո՛չ վարչությունը: \nԵս ինքս ինձ ճանաչացրի: \nԱյնինչ եթե դուք անծանոթ Ուղղիչ Տուն ընկնեք դժվար թե կարողանաք կալանավորների մեջ էն հարգանքն ունենալ, ինչ որ ունեք էստեղ:\n\nԵվ նրա ասածների մեջ կար, անշուշտ, որոշ ճշմարտություն: \nՀետագայում ես շատ առիթներ ունեցա նրա հետ թե այս, թե այլ բազում նյութերի շուրջը զրուցելու և տեսա, որ խելքը գլխին տղա է Բաղդասարը, և իր նախապաշարմունքները հետևանք են դառն, անողոք պայմաններում ապրած կյանքի, — պայմաններ, ուր միակ որոշող պայմանը՝ սեփական բռունցքը, ճարպիկությունն ու աչքաբացությունն է, և ուր մարդը մարդուն գայլ է բառիս իսկական իմաստով:\n\nԿալանավորական «վարի խավի» ամենացայտուն ներկայացուցիչն ու ճանաչված պարագլուխն էր Բաղդասարը, և ես շատ գոհ եմ նրանից, որ նա ինձ անսպառ նյութ տվեց ինչպես կալանավորական «վարի խավի» հոգեբանությունը, այնպես էլ նրա յուրահատուկ, ուրույն փիլիսոփայությունը հասկանալու համար:\n\nXIV. Լի օրը Ուղղիչ Տանը, կամերաները, գրասենյակը, արհեստանոցները և այլն\nԱռավոտվա ժամը վեցից, իսկ ձմեռը յոթից սկսում է արթնանալ Ուղղիչ Տունը: \nԱրթնացնելու հատուկ ժամ չկա. առհասարակ ոչ ոք չի արթնացնում: \nԱրթնանում են կալանավորներն իրենք և գնում են լվացվելու:\n\nԿալանավորների առավոտյան ստուգումը կատարվում է ժամը հինգին կամ վեցին, երբ դեռ կալանավորները քնած են լինում: \nԱվագ հերթապահը մտնում է կամերաները, համարում քնած կալանավորներին և դուրս գալիս:\n\nՄինչ կալանավորները գնում են լվացվելու, կամերա մաքրողները գնում են թեյի ու մթերքի: \nԿալանավորների կողմից կամերա մաքրողներ են նշանակվում առհասարակ ամենախեղճ կալանավորները, կամերա մաքրող լինելը մի տեսակ նվաստացուցիչ բան է համարվում համարյա բոլոր կալանավորների աչքին: \nԿամերա մաքրողի պարտականությունների մեջ է մտնում կամերան մաքրելը, թեյ և մթերքներ բերելը, դրանք բաժանելը, կեղտոտ ամաններ լվանալը և հսկելը կամերայում, որպեսզի կալանավորների բացակայության ժամանակ իրերը չկորչեն: \nԻր այս ծառայությունների փոխարեն կամերա մաքրողն ստանում է բաժանելուց հետո մնացած հացը, որ ավելանում է մանավանդ այն պատճառով, որ միշտ լինում են կալանավորներ, որոնք հացն ստանում են դրսից:\n\nԹեյից հետո կամերաները համարյա դատարկվում են: \nԴրսի աշխատավորները գնում են քաղաք գործի, Ուղղիչ Տան ներսում աշխատողները գնում են արհեստանոցները, գրասենյակ, բանսեղան, կուլտբաժին: \nԿամերաներում մնում են միայն անգործները, որոնք կալանավորների ընդհանուր թվի համարյա մի քառորդն են կազմում: \nԴրանցից բացի՝ կորպուսում մնում են նաև քննության տակ գտնվողները, որոնք պահվում են առանձին կամերաներում, մեկուսարաններում և նույնիսկ բակ դուրս գալու իրավունքից օգտվում են օրական երեք անգամ յուրաքանչյուր անգամ կեսից մեկ ժամով: \nԴրանք էլ շուտով ելնում են բակ, և կամերաներում ու միջանցքներում մնում են միայն մաքրողները, որոնց գլխին անմիջապես կանգնում է Լազգին՝ սանիտարական սեկցիայի փոխնախագահը: \nԱվլում են, մաքրում կամերաներն ու միջանցքները, Լազգին տեղից տեղ է վազում և հրամաններ արձակում: \nԱչքերը պսպղում են եռանդից, իսկ ձեռին ֆոկուսնիկի նման խաղացնում է մի բարակ փայտիկ, որպեսզի ազդեցիկ երևա: \nԻսկ բակում, բաղանիքում. խոհանոցում և այլուր մաքրություն է հաստատում Ուղղիչ Տան պարետը, նույնպես կալանավոր: \nՄի ժամանակ պարետ էր Բաղդասարը, իսկ հետո նրան փոխարինեց մի լենինականցի կալանավոր, — բարձրահասակ, թիկնեղ, աժդահա մի երիտասարդ, որ իր պարտականությունները կատարելիս թողնում էր տնային գնդապետի տպավորություն: \nՆա մեր Ուղղիչ Տունն էր ընկել այն մոտ հիսուն կալանավորների հետ, որոնք երկրաշարժից հետո մեզ մոտ տեղափոխվեցին Լենինականից: \nՆրանց հետ միասին մեզ մոտ տեղափոխվեց և՛ նրանց պետը, որ նշանակվեց մեր պետին օգնական: \nԴրանց տեղափոխումը զուգադիպեց հենց այն ժամանակամիջոցին, երբ Բաղդասարի փախուստից հետո մեզանում պարետային տագնապ էր առաջացել, չգիտեինք ո՞ւմ նշանակել: \nԵվ ահա լենինականցի օգնականն առաջարկեց իր թեկնածուին, կուլտկոմիսիան համաձայնվեց — և կալանավորները հանաքով ասում էին, թե մեզ մոտ հաստատվում է լենինականցիների դիկտատուրա...\nԱռավոտվա այդ պահերին գրասենյակում տիրում էր գործնական եռուզեռը. — կալանավորներ են ուղարկում դատարան, նորերն են ընդունվում, որին ազատում են, որն արձակուրդ է գնում, մի խոսքով գործ շատ կա — միայն թե աշխատիր: \nԻսկ երբ ժամը 9-ին գալիս է պետը աշխատանքը գրասենյակում հասնում է իր գագաթնակետին:\n\nՊետը, Ուղղիչ Տուն մտնելով, նախ՝ մոտենում է նոր կառուցվող արհեստանոցներին: \nՅուրաքանչյուր օր պատերը բարձրանում են, հենց այդտեղ, բակում, շինում են դռներն ու պատուհանները, նոր եկած սայլերի վրայից կալանավորները թափում են քարերը, մյուսները հղկում են ու տաշում այդ քարերը: \nՀամոն արդեն շարում ու շարում է պատը, իսկ Բենժամենը, որ այդ աշխատանքների ընդհանուր հսկիչն է՝ դեսուդեն վազելով հրամաններ է արձակում:\n\nԵրբ պետը մոտենում է Համոյին՝ սա մի րոպե թողնում է աշխատանքը, քիթը թևով սրբում ու ժպտալով հարցնում.\n— Ընկե՛ր պետ, էսա վերջացրինք, մաղարիչը ե՞րբ ես տալու...\nՊետը միշտ միևնույն պատասխանն է տալիս.\n— Երբ որ վերջացրինք՝ լուսանկարիչ եմ կանչելու՝ բոլորս միասին նկարվենք...\nԵրևում է, որ այդ գաղափարը չափազանց դուր է եկել նրան, դեմքը լայնանում է ժպիտից, ու աչքերը փայլ են ստանում:\n\nՀետո պետը գնում է հին արհեստանոցները՝ հյուսնոցը, դարբնոցը, խոզանականոցը, ոսկերչանոցը: \nԱմենուր եռում է աշխատանքը, ամենուր նա մտցնում է եռանդ ու ոգևորություն: \nԱրհեստանոցներից նա բակով մտնում է կորպուսը, ուր նրան դեմ է վազում Լազգին:\n\n— Հընգե՛ր պետ, հիշկա լա՞վ ենք մաքրուկ...\n— Լավ չէ՛ — ասում է պետը՝ շեշտակի նայելով Լազգուն. երևում է, որ ծիծաղը գալիս է, բայց զսպում է իրեն:\n\n— Դե ասա՝ Լազգին գլուխ տա քարին՝ մեռնի, — վիրավորված պատասխանում է Լազգին և ձև է անում, իբր թողնում է հեռանա, սակայն տեսնելով պետի աչքերում թաքնված ժպիտը հարձակողականի է դիմում.\n— Հընչի՞ լավ չէ—\n— Պատերը մաքուր չեն. ա՛յ, տե՛ս:\n\nՊետը ցույց է տալիս պատի վերի մասը, որը իրոք չափազանց փոշոտ է, տեղ-տեղ կեղտոտ: \nԼազգին մի վայրկյան շփոթվում է, չի իմանում՝ ինչ պատասխանի, բայց հանկարծ գտնում է և ուրախ բացականչում.\n— Ընտեղ ձեռ չի խասնի...\nԵրևում է, որ ինքն էլ բավարար չի համարում իր փաստարկումը, բայց ցույց չի տալիս, ո՞վ գիտե՝ գուցե և անցնի:\n\n— Չի խասնի՝ նարդվան դրեք, — ասում է պետը կեղծ– բարկացած:\n\n— Էդ մեկ ճիշտ, ասիր, — անձնատուր է լինում Լազգին, և պետը ազատություն է տալիս իր զսպած ծիծաղին: \nԱնցնում է կատակի.\n— Լազգի, արի քեզ տանք Անուշին:\n\n— Հի՞նչ ասիր, — վիրավորված բացականչում է Լազգին: \nԸն՞չի Լազգին շո՞ւն ա...\nԹարմացած նայում է շուրջը, երևում է, որ ավելի հատու պատասխան է փնտրում և հանկարծ ավելացնում է.\n— Լավ և Անուշ տանք Պարուրին... խի՛ խի՛...\nՊարույրը նոր պարետն է, որ հենց այդտեղ՝ կանգնած է պետի կողքին: \nՆրա ու Լազգու մեջ խուլ հակամարտություն կա, «քաղաքական» ընդհատակյա պայքար, որ նրանք ամեն կերպ աշխատում են թաքցնել, բայց երբեմն, ինչպես ներկա դեպքում, նա հանկարծ բարձրացնում է գլուխը և դառնում ընդհանուրի սեփականություն...\nԱյդտեղից պետը մտնում է մեկուսացման կամերաները, որոնք առանձնացված են մնացած կամերաներից, միշտ՝ փակ են պահվում և ուր տեղավորվում են քննության տակ գտնվող, նոր բերված կալանավորները:\n\nՊետք է նկատել, որ մեկուսացման կամերաները փոքր են, քիչ են և միշտ նրանցում ծանր օդ կա կանգնած, որովհետև մի փոքրիկ կամերայում երբեմն թափված են լինում հինգ-վեց կալանավոր: \nԼիքն է և այդ կամերաների փոքրիկ միջանցքը, որ առանձնացված է կորպուսի ընդհանուր միջանցքից միշտ փակ պահվող դռնով:\n\nԵրբ պետը մտնում է՝ բոլորը ոտքի են կանգնում: \nԸնդհանուր կամերաներում եթե դա նշան է ոչ պարտադիր հարգանքի այստեղ հետևանք է վախի, որովհետև այստեղի բնակիչները դեռ նորեկներ են, և ո՞վ գիտե Ուղղիչ Տան մասին ինչե՜ր են պատկերացնում: \nՍրանց մեջ կան և ռեցիդիվիստներ, որ արդեն անցել են այս դպրոցը, երրորդ, չորրորդ անգամն են այստեղ ընկնում: \nՍրանք անմիջապես շրջատատում են պետին և թափում նրա գլխին իրենց անսպառ հարցերի անսպառ տարափը.\n— Մեր գործը ե՞րբ է լսվելու...\n— Դատախազը ե՞րբ է գալու, — և այլն, և այլն, և այլն — նման անթիվ հարցեր:\n\nՍակայն պետը չի դարձնում սրանց վրա ոչ մի ուշադըրություն և մոտենում է նոր բերված կալանավորներին:\n\n— Դու ինչի համար ես. խուլիգանությա՞ն, — հարցնում է նա մի երիտասարդի, որ ձեռքերը գրպանները դրած անտարբեր նայում է նրան: \n— Կալանավորը ժպտում է:\n\n— Դու է՛լ, դու է՛լ, դու է՛լ, — խփում է պետը ցուցամատով մի քանիսի կրծքին: \n— Բոլորը լուռ են: \n— Պետը ճիշտ է գուշակել:\n\n— Իսկ դու անպատճառ կնիկ բռնաբարած կլինես, — մոտենում է նա հանկարծ մի աժդահա, մոտ քառասուն տարեկան գյուղացու, որ վախեցած նայելով պետին քորում է իր կուրծքը:\n\n— Դե ջահելութեն էր — պատահավ...\nՊետը հեգնական նայում է նրան, հայացքով վերից վար չափում աժդահա հասակը.\n— Լա՜վ ջահել ես... \nՔառասուն կա՞ս:\n\n— Էդքան եմ:\n\n— Ո՞նց էղավ:\n\nԳյուղացին ամոթխած երեսը շուռ է տալիս ամաչում է իբրև:\n\n— Անպատճառ հարևանիդ կնիկը կլեր, — շարունակում է պետը:\n\n— Դրկիցինս էր՛ — համաձայնվում է կալանավորը:\n\n— Խաբեցիր գոմը տարար կո՞վը Կթել տալու... \nԳյուղացին ժպտում է ու հորթի հոտն առած կովի նման երեսը շուռ է տալիս դեպի պատը:\n\nԵվ պետը այդ աժդահա գյուղացու գրի առնելու ո՛չ այնքան էլ հարմար պատմությունը վերջացնում է մի սուր կատակով, որին հաջորդում է կալանավորների միահամուռ ծիծաղը, զվարթ քրքիջը:\n\n— Դու գողությա՞ն, — դառնում է պետը մի ո՞ւրիշի:\n\n— Գողության...\nԵվ այսպես, համարյա առանց սխալվելու, նա որոշում է, թե ով ինչ գործով բռնված կլինի, հետո հարցուփորձ է անում նրանց կարիքների մասին, կարգադրություններ անում հսկիչներին և դուրս գալիս:\n\nԶարմանալի հոգեբան էր պետը: \nԲավական է նայեր կալանավորին և արդեն կհասկանար թե նրա ինչ տիպի հանցագործ լինելը, թե նրա բնավորությունը, թե «փորացավը»:\n\nՄի անգամ առավոտյան իր այդ շրջագայության ժամանակ երբ նա մտավ մեկուսարանը դեմ ելավ նրան աժդահա գյուղական այրված դեմքով, սպիտակամորուս, բայց բավականին առույգ մի եկեղեցական: \nԴուրս եկավ, որ վարդապետ է բերված է Սևանից:\n\n— Տղա ե՞ք բռնաբարել, — հարցրեց պետը լուրջ շեշտակի նայելով վարդապետին:\n\n— Այդպե ս են ասում, — պատասխանեց վարդապետը խրոխտ:\n\n— Սո՞ւտ է:\n\n— Զրպարտություն է. Հուսիկ վարդապետը սարքեց, որ թեմիս ինքը տիրանա: \nԻբրև թե ծովում լողանալիս վանքի ծառայողի երեխային եմ անպատվել: \nԲժշկական քննություն կատարվեց չհաստատեցին:\n\n— Ծառայողն ամուսնացա՞ծ էր:\n\n— Ամուսնացած էր:\n\n— Կնիկը վանքո՞ւմ էր ապրում:\n\n— Վանքումն էր ապրում:\n\n— Որտե՞ղ եք քնում հիմա:\n\nՎարդապետը ցույց տվեց. քնում էր մի փոքրիկ կամերայում` չորս ուրիշ կալանավորների հետ: \nԱսաց, որ կոյկա չունի:\n\n— Երկուսին կհանեք, կթողնեք կամերայում վարդապետին ու երկու ուրիշ կալանավորի: \nԿոյկա կտաք: \nԹույլ չտաք, որ անհանգստացնեն, — կարգադրեց պետը հսկիչներին և ապա, դառնալով վարդապետին, ավելացրեց.\n— Ոչինչ, մնացեք մի երկու օր, գործը կպարզվի: \nԵթե կարիք կունենաք՝ կասեք: \nԿարող եք հսկիչի միջոցով, կարող եք գալ գրասենյակ:\n\nԻնձ, ճիշտն ասած, մի քիչ զարմացրեց պետի այդ առանձին հոգատարությունն այդ վարդապետի հանդեպ: \nԵս ծանոթ էի վերջինիս գործին, համարյա կասկած չկար, որ մեղադրանքը ճիշտ է: \nԿային ինչպես վանականների, այնպես էլ ուրիշների վկայություններ: \nԳիտեի նաև, որ պետը ավելի քան չի սիրում եկեղեցականներին, էլ ինչո՞ւ պիտի այդ գեղջուկ վարդապետը, որ մեղադրվում էր այլանդակ մի հանցանքում, պետի առանձին հոգատարությանն արժանանար: \nՈւստի երբ դուրս եկանք մեկուսարանից՝ ասի.\n— Շատ հոգատար էիր այդ վարդապետի վերաբերմամբ...\n— Անմեղ է, — ասաց նա համոզված, վճռական շեշտով. — զրպարտություն կլի:\n\n— Իսկ վկայություննե՞րը, ես կարդացել եմ գործը...\n— Սարքած բան է, վարդապետներն են սարքե, — ասաց նա առարկություն չվերցնող տոնով. — գլո՛ւխս կկտրեմ թե որ սարքած չլի:\n\n— Բայց ինչո՞ւ ես կարծում, որ սարքած է — համառեցի ես:\n\nՊետը լուրջ նայեց ուղիղ աչքերիս, մի երկու վայրկյան լռեց և հանկարծ ժպտալով ասաց.\n— Տո, ծառայողի կնիկը թողած՝ մարդ երեխի հետևից կընկնի՞: \nԱնհնար բան է, չհավատա՛ս:\n\nԵվ նա չսխալվեց: \nԵրկու օր հետո, երբ տեղի ունեցավ դատը վարդապետն արդարացավ և ազատվեց...\nՄեկուսարաններից հետո, պետն իր այդ առավոտյան շրջագայություններին մտնում էր խոհանոցը, նայում մթերքներին, մաքրությանը, եթե բաղանիքի օր էր լինում մտնում էր բաղանիք և ապա անցնում գրասենյակ:\n\nԱրդեն ժամի տասն է կամ տասնմեկը: \nԳրասենյակի առաջ խռնված արդեն սպասում են նրան՝ քաղաք գնալու խնդրագրերը ձեռներին՝ անհամբեր կալանավորները:\n\n— Այսօր ոչ ոք քաղաք չի գնա, — կտրուկ ասում է նա. — իզուր տեղը մի՛ք սպասի:\n\nՍակայն կալանավորները շատ լավ գիտեն, իրենց ամենօրյա փորձից, որ պետն այդ ասում է այնպես, վախեցնելու համար, որպեսզի չնչին պատճառաբանություններով չանհանգստացնեն: \nՈւ մեկը մյուսի հետևից անվստահ մտնում են պետի առանձնասենյակը:\n\n— Դու ինչո՞ւ համար ես ուզում քաղաք գնալ:\n\n— Բլուզս ճղվել է բլուզ գնեմ...\n— Հսկիչին կտաս կգնի: \nԴո՞ւ:\n\n— Երեխես հիվանդացել է, գնամ տեսնեմ...\nՊետը փորձող աչքերով նայում է կալանավորին, սա քաշ է գցում գլուխը:\n\n— Քանի տարեկան է: \nՀինգ...\n— Վաղը կգնաս, — ասում է պետը կտրուկ, և երբ կալանավորը պատասխանում է.\n— Լավ, դու գիտես, — ու գնում է դուրս պետը դառնում է հաջորդ կալանավորին.\n— Հը, դո՞ւ էլ նրա պես խաբելու ես էկե...\nԿալանավորը լուռ է: \nԴեմքին ո՛չ ժպիտ կա, ո՛չ հերքումի արտահայտություն:\n\n— Տուր տեսնեմ թուղթդ — ասում է պետը: \nԿալանավորը լուռ տալիս է թուղթը: \nՊետը կարդում է, բարձրացնում գլուխը և նայում կալանավորին:\n\n— Ասում ես տունը հաց չկա... է, որ գնացիր որտեղի՞ց պիտի ճարես: \n— Գողությո՞ւն պիտի անես...\nԿալանավորը չի պատասխանում: \nԿիսագյուղացի է, ինչպես երևում է ծայրամասի բնակիչ: \nԱնհամարձակ մարդ է երևում:\n\n— Որտե՞ղ ես աշխատում, — շարունակում է պետը:\n\n— Սելերու վրեն, արհեստանոցներու համար քար եմ կրըմ:\n\n— Ստանալիք ունե՞ս:\n\n— Մե քանի մանեթ պտի էղնի... \nԽնդրում եմ դուրս գրես տանեմ էրեխեքիս...\n— Դե էդպե՛ս ասա, տնաշենի հարիֆ, — բարկանում է պետը և զանգահարում: \nՄտնում է քարտուղարը:\n\n— Ընկերոջը դուրս գրեք բանսեղանից ստանալիքը և 2 ժամով քաղաք: \n— Ինչքա՞ն ես վճռված, — դառնում է կալանավորին:\n\n— Տարի կես:\n\n— Ինչքա՞ն ես նստել:\n\n— Վեց ամիս:\n\n— Խիստ մեկուսացում ունե՞ս:\n\n— Չէ,\n— Առանց հսկիչի, — կարգադրում է պետը քարտուղարին և անցնում հաջորդին:\n\nԵվ այսպես մեկը մյուսի հետևից մաղվում են կալանավորները, և պետն անցնում է Ուղղիչ Տան վարչական, տնտեսական և այլ ընթացիկ գործերին:\n\nԻսկ կուլտբաժնում այդ ժամանակ եռում է աշխատանքն արտադրական արհեստանոցում և իրավաբանական բյուրոյում: \nԴահլիճում փորձում է իր հաջորդ ներկայացումը հայկական, թուրքական կամ ռուսական խումբը: \nԲելոգուրովը և Եֆիմ Բրավելմանը պատկերներ են նկարում: \nԸնթերցարանում թերթ են կարդում գործի չգնացած կալանավորները: \nԱսլանբիձեն ընթերցարանի սեղանի վրա կռացած՝ ինչ-որ բան է գրում, իսկ բողոքական տերտերը, որ միևնույն ժամանակ կուլտբաժնի ցրիչն է՝ դռան մոտ նստած կարդում է Բենիկ վարդապետի եկեղեցական պամֆլետները:\n\nԵս մոտենում եմ նրան:\n\n— Դու հավատո՞ւմ ես աստծուն, — հարցնում եմ շեշտակի:\n\n— Այո՛, կհավատամ: \nԵս անիկա շա՛տ կսիրեմ:\n\n— Անիկա ո՞ւր կբնակի, — հարցնում եմ ես:\n\n— Կխնդրեմ՝ մի հեգնեք: \nԵս այդպես կհավատամ...\n— Քանի՞ տարեկան ես:\n\n— Քսաներեք:\n\nԱսում է քսաներեք, սակայն քառասունի տեսք ունի: \nԴեղին, լայն, հիվանդոտ դեմք, սև քահանայական մորուք, սև մազեր: \nՁայնը բարակ է, համարյա կանացի, կատարյալ դեգեներատ է ողորմելի ու խեղճ:\n\n— Ի՞նչ էիր անում դրսերում:\n\n— Ամերիկյան որբանոցին մեջ էի. որբ էի. հետո գյուղերը ավետարան կտարածեի, աստուծո խոսքը կքարոզեի...\n— Ինչպե՞ս ես հավանում Բենիկ վարդապետի գրությունները:\n\n— Ես անոնք շա՜տ կսիրեմ: \nՄիշտ կկարդամ: \nԵկեղեցականներու շնականությունը կգրե...\nԱռավոտյան այս պահերին դպրոցը չի աշխատում: \nՊարապմունքները դպրոցում տեղի են ունենում երեկոները, երբ կալանավորներն ազատվում են աշխատանքից:\n\nԵվ այսպես կալանավորների 75%-ն անցկացնում է իր օրը՝ ո՛րն արհեստանոցներում, ո՛րը գրասենյակներում, ո րն էր կուլտբաժնի զանազան սեկցիաներում: \nԻսկ անգործ կալանավորների մի մասը կարդում է ընթերցարանում, մյուսները շրջում են բակում, կամ իրենց կամերաներում նստած զբաղվում են նարդի, շախմատ, կամ «կատորժանին» կոչված խաղերով: \nԴրանցից մի քանիսը երաժշտական գործիքների վրա նվագել են սովորում, մի քանիսն էլ իրենց օրն անց են կացնում հացի խմորից համրիչներ, մարալներ կամ վարդատունկեր շինելով:\n\nԺամը երկուսին հավաքվում են ճաշի և ապա՝ նույնը, մինչև երեկո:\n\nՎերջապես Ուղղիչ Տան պատերից ներս է սողոսկում մութը, լամպերը վառվում են, կալանավորների հոծ բազմությունը դառնում է աշխատանքից, փակվում են կորպուսի դռները, և սկսվում է Ուղղիչ Տան երեկոն՝ լի աղմուկով ու կարոտով, որովհետև օրվա այդ պահերին է մանավանդ, որ կալանավորներն ամենից ավելի խորն են զգում ազատազրկման ամբողջ դառնությունը…\nXV. Ուղղիչ Տան երեկոն ու գիշերը\nԵրեկոյան ժամը յոթին փակվում էին կորպուսի դռները, և սկսվում էր Ուղղիչ Տան երեկոն...\nՇաբաթը երեք-չորս անգամ կալանավորներն զբաղված էին լինում ակումբում: \nԿամ ներկայացում էր լինում, կամ ընկերական դատ, կամ կենդանի լրագիր: \nԿենդանի լրագրի համարը կազմված էր լինում երեք կամ չորս փոքրիկ զեկուցումից՝ քաղաքական, գյուղատնտեսական, բժշկական կամ գիտական հանրամատչելի նյութերի շուրջը: \nԴասախոսում էին բացառապես կալանավորները: \nԶրույցներից շատերը պատկերազարդ էին լինում, պատկերները նկարում էին Եֆիմ Բրավելմանը և Բելոդուրովը: \nԶեկուցումներից հետո տրվում էին հարցեր, երբեմն էլ տեղի էին ունենում փոքրիկ դիսպուտներ: \nԶեկուցումների արանքում երգում էին, կամ արտասանում ոտանավորներ, իսկ վերջում անպայման տեղի էր ունենում դիվերտիսմենտ, որը և վերջանում էր նվագով ու պարով:\n\nՇաբաթը, կամ երկու շաբաթը մի անգամ տեղի էին ունենում կալանավորների ընդհանուր ժողովներ, ուր քննվում էին Ուղղիչ Տան ներքին կարգապահության ու կենցաղին վերաբերող խնդիրներ: \nԱյդ ժողովներին միշտ ընդարձակ ճառերով հանդես էր գալիս Ուղղիչ Տան պետը, որ ուներ խոսելու շատ յուրօրինակ ձև: \nԽոսում էր առակներով, մասալներով, խոսելու ընթացքում հանկարծ դառնում էր այս կամ այն կալանավորին, կենդանի օրինակներ բերում և այլն: \nՆրա ելույթները միշտ առաջ էին բերում մտքերի բուռն փոխանակություն, որին շատ անգամ մասնակցում էին նույնիսկ Վալոն, Խուժան-Խաչոն, Եֆիմ Բրավելմանը և Բաղդասարը: \nՀռետորների ճառերը միշտ թարգմանվում էին թուրքերենի և ռուսերենի, այնպես որ վերջիններս էլ միշտ կենդանի մասնակցություն էին ունենում ընդհանուր ժողովներին: \nՎերևում մոռացա հիշատակել, որ կենդանի լրագրերի ժամանակ ևս զեկուցումներից երկուսը հայերեն էին լինում, իսկ երկուսը թուրքերեն ու ռուսերեն:\n\n\n\n\n\n\nԵրբեմն էլ դրսից էին հրավիրում դասախոսներ՝ հանրամատչելի զրույցներ անելու զանազան հարցերի շուրջը: \nԵս չեմ մոռանա երբեք մի այդպիսի զրույց, որ կազմակերպված էր քիմիայի մասին: \nԿուլտկոմիսիան համալսարանից հրավիրել էր մի քիմիայի դասախոս, որ եկավ՝ քիմիական փորձերի համար հետը բերած երկու խոշոր արկղ պարագաներով: \nԴահլիճը լեփ-լեցուն էր կալանավորներով, սակայն ցանկացողների մեծ մասը դեռ դուրսն էր մնացել՝ տեղ չլինելու պատճառով: \nԴահլիճում ավելացված. էր լույսը, սեղանի վրա փայլում էին ապակյա զանազանաձև սրվակներ, շշեր ու խողովակներ, որոնք կալանավորների վրա մոգական տպավորություն էին թողնում: \nԲավականին սրամիտ մարդ էր դասախոսը և կարողացավ ըմբռնել դահլիճի հոգեբանությունը: \nՆա իր փորձերը ցույց էր տալիս նախ իբրև ֆոկուսներ և ապա բացատրում: \nԱռանձնապես մեծ տպավորություն էին թողնում այն փորձերը, որոնց ժամանակ պայթյուն էր առաջանում: \nՍակայն հետաքրքիրն այն է, որ չնայած դասախոսի ծայր աստիճան հանրամատչելի բացատրություններին — այնուամենայնիվ կալանավորները նրա բացատրություն ներն ընդունում էին որոշ թերահավատությամբ և անվստահությամբ: \nԿարծես վախենում էին, որ նա կարող է խաբել իրենց, կամ ձեռ առնել: \nԾայր աստիճանի կասկածոտ մարդիկ էին կալանավորները և ոչ մի բան առաջին անգամից չէին կարող հալած յուղի տեղ ընդունել: \nԲացի այս ֆոկուսն ավելի էր հասկանալի ու հաճելի նրանց մտքին, քան գիտական փորձը: \nԿարծես հիասթափվում էին զարմանալի փորձից հետո երբ լսում էին հասարակ բացատրությունը: \nԱյնուամենայնիվ աշխատում էին չհավատալ մի կողմից չցրելու համար հրաշալի պատրանքը, իսկ մյուս կողմից պատկերը լրացնում էր թերահավատությունը: \nԿալանավորների այդ թերահավատ վերաբերմունքի լավագույն ձևակերպումը տվեց Լազգին, որ ամբողջ դասախոսությանը հետևում էր հիացած, լայն չռած աչքերով, որևէ անակնկալ փորձից հետո անհանգիստ սրան-նրան էր նայում չլինի՞ թե ուրիշները չեն հավատում, իսկ ինքը խաբվում է հիմարաբար... \nՍակայն տեսնելով, որ բոլորն էլ հիացած են բարձրաձայն արտահայտում էր իր զարմանքը.\n— Իյա՜...\nԻսկ դասախոսաթյունից հետո նա ինձ ասաց,\n— Ընդրա հե՛չ մեկ խոսքին էլ չեմ խավտա...\nՃերմակ ջուր դարձավ կարմիր ջուր — էլա՛վ գնաց... \nԹո էթա քաղքի տղոց խաբա: \nԻսկ Բաղդասարն ասաց.\n— Դուք կարո՞ղ եք հավի ձուն շշի մեջ մտցնել... \nԿուզե՞ք ասեմ՝ ոնց են անում...\nԵրբեմն էլ դրսից, բանվորական կամ կոմերիտական ակումբներից գալիս էին թատերախմբեր և տալիս փոքրիկ ներկայացումներ ու օպերետներ: \nՀաճախ գալիս էր թուրքական կոմերիտական խումբը, մի անգամ էլ եկավ մի ինչ-որ հայկական երգեցիկ խումբ, որի անդամների մեծ մասը «քաղքի աղջիկներ» էին, ինչպես ասում էր Լազգին... \nԱյդ անգամ արդեն ոչ այնքան բովանդակությունն էր կալանավորներին զբաղեցնողը, որքան, եթե կարելի էր այսպես արտահայտվել, կատարողների ձևը... \nԿալանավորները լուռ, լարված նայում էին բեմի վրա բարձրացած այդ կենդանի հրաշքին, այդ լուսե աղջիկներին, որոնց սպիտակ պարանոցները և հոլանի թևերը, միայն դրանց տեսքը նրանց անասելի հաճույք էր պատճառում... \nԼազգին կրկին չհամբերեց և ընդմիջումի ժամանակ թռավ բեմ ու սկսեց իր «Հիրգուն կուգան ու «նագանը»...Դեմքը գունատվել էր ու հոգևոր դարձել, աչքերը փայլում էին ոգևորության սրբազան տենդով: \nԼազգու ելույթը բոլոր կալանավորների կողմից ընդունվեց բուռն, մոլեգին ծափահարությամբ, այսպես թե այնպես` դա մի ցույց էր այդ երկնային արարածներին, թե մենք էլ մարդիկ ենք և ունենք մեր փոքրիկ ընդունակությունները... \nԿեցցե Լազգին. այդ աննման հրաշքների առաջ նա ցեխովը չտվեց մեր բորբոքված ինքնասիրությունը:\n\nՍակայն շաբաթվա ընթացքում լինում էին օրեր, երբ թափուր էր լինում կուլտբաժինը, և այդ օրերին էր ահա, որ իր կապարե թևերով Ուղղիչ Տուն էր մտնում ու իջնում կալանավորների հոգիներին մահացու ձանձրույթը:\n\nԱյդպիսի երեկոներին կալանավորների փոքրաթիվ մասը դպրոցում ու ընթերցարանում էր լինում, իսկ մեծ մասը՝ կամերաներում: \nԽումբ-խումբ հավաքվում էին կամերաների զանազան անկյուններում: \nՄեկը թառ էր նվագում, մյուսները՝ ծալապատիկ նստած կոյկաների վրա՝ դոմինո էին խաղում, չխկում էր նարդին ու հատ ու կենտ կամերաներում հնչում էր մանդոլնն ու դհոլը: \nՎերի կամերաներից մեկում մի քուրդ կար, որ բռնված էր սպանության գործով, սրինգ էր նվագում: \nԿալանավորները հավաքվում էին նրա շուրջը, լսում նրա միապաղաղ, տխուր, մայող նվագը և սկսում ցած ձայնով զրուցել դրսի աշխարհում թողած իրենց ընտանիքների, բարեկամների ու թշնամիների մասին: \nԵվ բոլոր այդ զրույցները վերջանում էին մեկի տված, արդեն բոլորի համար սովորական դարձած, սակայն հավիտյան հուզող հարցով.\n— Նայես էս փետրվարին ամունիստ կա՞... \nԿամ՝\n— Կասեն գալող նոյեմբերին մեծ ամունիստ կա. բոլոր կալանավորն էթալու ա տուն...\nԱռհասարակ չկար մի այլ նյութ, որ այնքան հուզեր կալանավորների միտքը, յուրաքանչյուր օր այնքան վեճերի ու զրույցների առարկա դառնար, որքան այդ նյութը: \n«Ամնիստիա», կամ, ինչպես կալանավորներն էին ասում` «ամունիստ» — ահա՜ այն մոգական բառը, որ կենդանություն կարող էր պարգևել նույնիսկ մեռնող կալանավորին: \nՔաղաք գնացող կալանավորին ընկերներն անպայման կպատվիրեին.\n— Մի իմացի ամունիստ-բան չկա՞...\n— Քաղաքից գալողին պիտի անպայման հարցնեին:\n\n— Հը՞, ամունիստի մասին բան-ման չիմացա՞ր... «Ամունիստը» կալանավորների կենտրոնական իդեան էր, անսպառ երազանքների աղբյուրը, արթմնի զառանցանքը, իդեե-ֆիքսը: \nՀիշում եմ այսպիսի մի բավականին ծիծաղելի դեպք: \n—\nԱրտասահմանից եկած մի ծանոթ գրագիտուհի՝ իր ինժեներ բարեկամի հետ մի անգամ ինձ այցելության էին եկել: \nԵս նրանց ցույց տվի Ուղղիչ Տունը. խոհանոցը, բաղանիքը, կամերաները, կուլտբաժինը, արհեստանոցները:\nԿալանավորները հետևում էին նրանց հարգանքով ու ակնածանքով, իսկ երբ նրանք գնացին` Լազգին մոտեցավ ինձ և կամացուկ, խորհրդավոր հարցրեց.\n— Հուսկի՞ց ին, ֆրյանկցուզա երկրե՞ն:\n\n— Հա՛, Լազգի՜. ֆրյանկցուզա երկրեն:\n\n— Ի՞նչ կասին՝ ամունիստ կա՞...\nԵվ նույն հարցը տվին, բացի Լազգուց, այդ օրը շատերը:\n\n«Լի» օրերին, այսինքն երբ ներկայացում-բան չկա, կուլտբաժինը բաց է լինում մինչև երեկոյան ինը: \nՄինչև այդ ժամը կարելի է գնալ թերթ կարդալ ընթերցարանում, գրքեր փոխել և այլն: \nԱշխատում է և իրավաբանական բյուրոն, որ կալանավորների համար խնդիրքներ է գրում զանազան հիմնարկների և ընդհանրապես ցույց է տալիս նրանց իրավաբանական օգնություն: \nԴահլիճում տեղի են ունենում փորձեր, դպրոցում պարապում է հերթական խմբակը: \nԱշխատում է նաև գեղարվեստական սեկցիայի արտադրական արհեստանոցը, որ գտնվում էր կուլտբաժնի գրասենյակում:\n\nԱյդ արհեստանոցում կալանավորները բարակ փայտից շրջանակներ, փոքրիկ պահարաններ և նման մանրմունր գեղարվեստական իրեր էին շինում, որոնք և կիրակի օրերը վաճառքի էին հանվում քաղաքում: \nՀաճելի էր երեկոները մտնել այդ արհեստանոցը: \nԼույս, տաք, գոլ. երգում է բարակ սղոցը` զանազան նկարներ է կտրում բարակ տախտակներից: \nՄյուսները փայլ են տալիս այդ տախտակներին, հետո փակցնում են իրար: \nԲելոգուրովն ու Եֆիմ Բրավելմանն այդ շրջանակների վրա նկարում էին բնության տեսարաններ. Բելոգուրովը համարյա միշտ ծովային տեսարաններ էր նկարում, իսկ Եֆիմ Բրավելմանը՝ գյուղական ձմեռային գիշերներ... \nՁյուն, խարույկ, մի փոքրիկ խրճիթ, որի պատուհանից փայլում է տաք, գոլ լույսը, վերևում, սպիտակ ամպերի արանքից դեղին կիսալուսին...\nԱյդ արհեստանոցում աշխատում էր մի գունատ երիտասարդ` Միշա անունով: \nՁերբակալվել էր գողության ու խուլիգանության համար, ռեցիդիվիստ էր համարվում: \nՀայ էր, ասում էր պարսկաստանցի է, բայց հայերեն չգիտեր: \nՌուսախոս էր ու ռուսական նուրբ դեմք ուներ. շեկ, ոսկեգույն, հարթ սանրած մազեր, կապույտ աչքեր: \nԿոկայինիստ էր, մորֆինիստ: \nՉնայած նիհար, նուրբ կազմվածքին՝ միանգամից կարող էր խմել մի թեյի բաժակ մաքուր դենատուրատ, առանց ջրի: \nՇնորհքով երիտասարդ էր՝ ամեն ինչ ձեռից կգար: \nՆկարում էր, նվագում համարյա բոլոր գործիքների վրա, հացից մարալներ էր շինում, փայտից շինում էր շրջանակներ: \nԵրբեմն երեկոները կուլտբաժնից նա վերցնում էր գիթարը, և, երբ հավաքվում էին արտադրական արհեստանոցում, նվագում էր ռուսական, ուկրաինական, վրացական երգեր, կամ փողոցային տխուր, սրտառուչ, հախուռն եղանակներ: \nԵֆիմ Բրավելմանը, տեսնելով նրա հաջողությունը` ինքն էլ մեջ էր ընկնում և երգում էր իր անթիվ անհամար կուպլետները: \nԻսկ Բենժամենը վերցնում էր ջութակը և նվագում պարի եղանակներ, կալանավորները պարում էին, աղմկում — հետո դադարում էր աղմուկը, ու աշխատանոցը շարունակում էր իր գործը:\n\nԱյդպիսի երեկոներին, երբ մենք հավաքված արհեստանոցում՝ նվագում էինք, պարում ու աղմկում — հանկարծ, խորհրդավոր ժպիտը դեմքին՝ կմոտենար ինձ Բելոգուրովը և կսկսեր պատմել Եֆիմ Բրավելմանի գծուծ արարքները: \nԵս գիտեի, որ սուրբ ճշմարտություններ են Բելոգուրովի բոլոր ասածները Եֆիմի մասին, բայց չէի սիրում Բելոգուրովի այդ զրույցները: \nՏխուր մարդ էր Բելոգուրովը՝ բնությունը նրան տխուր աչքեր էր տվել ու խեղճ բնավորություն:\n\nԿուլտբաժնի փակվելուց հետո բոլորը քաշվում էին իրենց կամերաները և տրվում խաղի, խոսակցության, նվագի, կամ՝ մեջքի վրա պառկած երազանքի ու ձանձրույթի: \nՍուրենի ընկերը, Խաչիկը, որը 25 — 26 տարեկան մի երազող երիտասարդ էր՝ փակված վագրի նման միջանցքում պատից պատ էր քայլում, ձեռքերը հետևը դրած, գլխակախ ու մելամաղձոտ: \nԵս հաճախ մոտենում էի նրան, հարցնում.\n— Հը՛, Խաչիկ, ի՞նչ ես մտածում...\n— Ի՜հ, ընկեր Չարյանց, ի՞նչ պտի մտածեմ, — ասում էր նա՝ առանց կանգ առնելու մի ամունիստ էլ չեղա՜վ, էթայինք մեր գործին...\n— Կլինի՛, մի վախի, գալող նոյեմբերին կազատվենք:\n\n— Հո՞ւրա, է, չեկա՛վ, էդ անտերը, — պատասխանում էր նա սրտնեղած ու շարունակում քայլել հետ ու առաջ, հետ ու առաջ, անվերջ, անհանգիստ, մինչև քունը տաներ և գնար քնելու...\nՉնայած իր այդ ներքին անհանգստության՝ արտաքուստ խիստ հանգիստ տղա էր Խաչիկը, ինչպես և նրա ընկերները Սուրենն ու Նիկոլը: \nԵս գիտեի, որ նրանք դատապարտված են բանդիտիզմի համար, բայց գործի մանրամասնությունը լավ չէի իմանում: \nՄի անգամ երեկոյան, երբ Խաչիկը անհանգիստ ման էր գալիս անհանգիստ կորպուսի միջանցքում ես, ըստ սովորության, մոտեցա նրան ու հարցրի.\n— Հը՛, Խաչի՛կ, էլի մա՞ն ես գալիս:\n\n— Բա հի՞նչ անեմ, ամունիստ էլ չեղավ՝ էթայինք մեր գործին...\nԵվ հանկարծ, անսպասելի կերպով կանգնեց, նայեց ինձ շեշտակի և հարցրեց.\n— Գալ տալի մե՞ծ ամունիստ կլի:\n\n— Այո, Խաչիկ, շա տ մեծ. կարծում եմ, որ անպայման կազատվես:\n\nՆա նայեց, ժպտաց և կասկածանքով ասաց.\n— Վախում եմ մեզ չազատեն...էրկու ամունիստ էղավ մեզ վրա չտարածեցին...\n— Ինչո՞ւ, Խաչի՛կ:\n\n— Ախր, անտերը... \nԷրկու անգամին էլ թուրք ենք սպանե... \nՀարցը դառելա ազգային... \nՈւզում էին գնդակահարեն Կենտգործկոմը ներեց...\nՀետագայում ես իմացա նրանց գործի մանրամասնությունը: \nԴուրս եկավ, որ նրանք չորս հոգանոց խմբով, թալանի նպատակով, հարձակումներ են կատարելիս եղել հատկապես թուրք տների վրա, որոնցից երկուսի ժամանակ կատարել են սպանություններ: \nԵրեք–չորս գործից հետո միանգամայն թողել են բանդիտիզմը, երկու տարի ապրել այլ աշխատանքներով, ոչ մի հարձակում չեն կատարել, — և հանկարծ, միանգամայն պատահական կերպով բացվել է նրանց գործը, և նրանք Ուղղիչ Տուն են ընկել: \nՍուրենը, Նիկոլը, Խաչիկը և մի ուրիշը, որին ես չտեսա, որովհետև նա իմ Ուղղիչ Տուն ընկնելուց 2 ամիս առաջ վախճանվել էր Ուղղիչ Տան հիվանդանոցում: \nԱսում էին, որ այդ վախճանվածն է եղել դրանց ղեկավարն ու կազմակերպիչը, այդ միֆական Մեսրոպը: \nՆրա ուժի, բնավորության և «քաջության» մասին պատմում էին լեգենդներ...\nՉնայած, որ ես ապրում էի հիվանդանոցում, բայց երեկոները միշտ անց էի կացնում քրեական կորպուսի կամերաներում մասամբ նրանց կենցաղը դիտելու, մասամբ էլ մենակությունից ու ձանձրույթից չխեղդվելու համար: \nԵվ միշտ, որ երեկոյան էլ կամերաները մտնեի՝ պատկերը նույնն էր. խաղում են, նվագում, զրուցում: \nՉգիտեմ ինչու՝ կալանավորների աղմուկը, կամերաների իրիկնային ղժժոցը տխրեցնում էր ինձ. մարդիկ թվում էին անիրական ու ֆանտաստիկ, իսկ ամբողջ Ուղղիչ Տունը՝ անգո զառանցանք: \nԻմ ամբողջ էությամբ ես զգում էի, որ այդ մարդիկ, որ երգում են, ծիծաղում, վիճում, նվագում, կամ քայլում անկյունից անկյուն — չնայած երգին, նվագին, ծիծաղին ու սրախոսություններին տխո՛ւր են, այնքա՛ն տխուր, որքան առհասարակ կարող է տխուր լինել մարդ կոչվող արարածը: \nԵվ դա ճիշտ էր– դրա ամենալավ ապացույցն այն էր, որ երեկոները կալանավորները չափազանց ջղային էին դառնում, անհանգստանում էին, հասարակ բաների համար կռվի բռնվում, խոսքով խոցում իրար, հեգնում ու ծաղրում: \nՄարդկային անսահման հոգին էր ըմբոստանում ու ազատ ելք պահանջում, — ձգվելու, տարածվելու, շուռումուռ գալու, փողոց, դաշտ գնալու, ոսոխի ու բարեկամի տեսնելու, գգվելու ու կռվելու հնարավորություն: \nԵվ կալանավորներն ամեն մի հնարքի դիմում էին, ամենաաներևակայելի միջոցների խեղդելու հուզական այդ ծայրահեղ թախիծը, ծայրահեղ անհանգըստությունը:\n\nԻսկ դե ի՞նչը կարող է ընդհանրապես ավելի լավ հանգըստացնել, ելք տալ տխրող ու անհանգստացող մարդու կուտակված հույզերին, եթե ոչ ծաղրը, հեգնանքը, դիմացինի նսեմացումը: \nԱյսպես թե այնպես գոնե մեկից ոխ ես հանում, հետն էլ մի փոքր զվարճանում — ով ուզում է լինի այդ «մեկը», թեկուզ հարազատ ընկերդ: \nՈւստի միանգամայն թող զարմանալի չթվա, որ կալանավորները զվարճանալու համար դիմում էին երբեմն — և բավականին հաճախ — հետևյալ միջոցին:\n\nՄի անգամ երեկոյան ես գնացել էի վերի կամերաները: \nԵրբ մտա ութերորդ կամերան տեսա Բաղդասարը սավանից հիվանդանոցային խալաթ է շինել, քորոցներով ամրացրել իր վրա, կռնատակին զանազան թղթեր դրել ու կանգնել է կամերայի մեջտեղը: \nԿալանավորները զվարթ ծիծաղում էին և խորհուրդներ տալիս, թե էլ ի՞նչ անի, որպեսզի իսկական բժշկի կերպարանք ստանա: \nԵրբ նա վերջացրեց իր պատրաստությունները՝ մոտեցավ ինձ և խորհրդավոր կերպով ասաց,\n— Գնա՛նք մեզ հետ. հետաքրքիր բան է լինելու:\n\nՀետո նա արագ դուրս ելավ, նրա հետևից՝ կամերայի ամբողջ բնակչությունը: \nՆկատեցի, որ դրանցից մեկը ամանով ջուր է վերցրել ու թաքցրել վերարկուի տակ: \nԵրթն արագ անցավ միջանցքով և մտավ ծայրի կամերան: \nԱռաջինը՝ արագ, հատու քայլերով մտավ Բաղդասարը, հետևից երեք ուրիշ կալանավորներ, մյուսները մնացին դռան առջև կանգնած:\n\n— Ո՞վ է էստեղ կամերային ավագը, — չոր, պաշտոնական հազալով հարցրեց Բաղդասարը: \nԱվագն առաջ եկավ:\n\n— Նոր կալանավորներ կա՞ն:\n\n— Երկուսը կան:\n\n— Ովքե՞ր են, ցո՛ւյց տուր:\n\nԱվագը ցույց տվեց: \nՆորեկներն արդեն հանել էին շորերը և պառկել: \nԳյուղացիներ էին:\n\n— Ձա՛յն տու՛ր դրանց` ասա բժիշկը եկել է քննելու: \nՆկատեցի, որ ինչպես կամերայի ավագը, այնպես էլ մյուս կալանավորները ժպտում են, բայց չեն խանգարում: \nՊարզ էր, որ նրանք առաջին անգամը չէ, որ ներկա էին գտնըվում նման տեսարանի և այն, ինչ տեղի էր ունենալու նրանց այս գլխից մեծ հաճույք էր պատճառում:\n\nԵրբ ավագն արթնացրեց նորեկներին և հայտնեց նրանց, որ բժիշկը եկել է քննության նրանք ճմռեցին աչքերը և թռան ոտքի: \nՎախեվախ մոտեցան բժշկին, այսինքն Բաղդասարին, և անասնական աչքերով սկսեցին նրան նայել:\n\nՀենց այդ ժամանակ մոտեցավ Բաղդասարին մեզ հետ եկած կալանավորներից մեկն ու երկարեց նրան մի թուղթ:\n\n— Ընկե՛ր բժիշկ, — ասաց նա կերկերացող ձայնով, — խնդրում եմ խնդիրքս չմեռժես:\n\n— Ժամանակը չէ՛, հետո, — բարկացավ Բաղդասարը, բայց թուղթը վերցրեց: \nԻբր կարդաց և պաշտոնական հայտնեց.\n— Լա՛վ, վաղը կգաս հիվանդանոց:\n\nԱյս ամենը, ինչպես և հաշված էր, թողեց նորեկների վրա շշմեցնող տպավորություն, նրանց համար կասկած անգամ չմնաց, որ եկողը բժիշկն է — և ո՞վ իմանա, թե ի՞նչ իրավունքներ ունի...\nԲաղդասարը մոտեցավ առաջին նորեկին.\n— Կուրծքդ բա՛ց:\n\nՆորեկը բաց արեց կուրծքը: \nԲաղդասարն ականջը դրեց կրկին, իբր լսեց:\n\n— Լա՛վ: \nՀիմա մե՛ջքդ:\n\nՆորեկը շուռ եկավ և վեր քշտեց շապիկը: \nԲոլորը լարված, ծիծաղները պահած՝ հետևում էին տեսարանին: \nԲաղդասարը մատիտի կտորով մի երկու անգամ զարկեց նրա մեջքին, հետո հայտնեց.\n— Լա՛վ: \nԻջեցրո՛ւ:\n\nՈւ ցույց տվեց շալվարը: \nՆորեկը, հլու, իջեցրեց շալվարը: \nԵվ հենց այդ վայրկյանին հետևից մոտեցավ Բաղդասարի հետ եկած կալանավորներից մեկը և հետն ամանով բերած սառը ջուրը շաղ տվեց նորեկի տկլոր մարմնի վրա... \nՆորեկն անմիջապես վեր քաշեց շալվարը:\n\nԿամերան թնդաց միահամուռ ծիծաղից: \nԲաղդասարը հեգնանքով խփեց նորեկի քթին, և նրանք նոր հասկացան, որ չարաչար խաբվեցին...\nԱհա այսպիսի միջոցների էին դիմում կալանավորները գոնե քիչ զվարճանալու, ցրելու համար իրենց անսահման ձանձրույթն այն «չի» երեկոներին, երբ կուլտբաժնում ո՛չ ներկայացում էր լինում, ո՛չ կենդանի լրագիր:\n\nՀետո նրանք ցրվում էին իրենց կամերաները, մեկը մյուսի հետևից պառկում — և քունը իջնում էր նրանց անհանգիստ, ձանձրացող սրտերին՝ անիրական երազներում գոնե տեղափոխելու նրանց և այն երջանիկ աշխարհը, որ գտնվում է Ուղղիչ Տան դարպասներից, պատերից անդին...\nՍակայն երբ ես հետագայում տեղափոխվեցի քրեական կորպուսը նկատեցի, որ կալանավորներից շատերը գիշերներն էլ են անհանգստանում, քնի մեջ խոսում են, շարժումներ անում, հայհոյում, ժպտում... \nԱյս հանգամանքի վրա ևս, որքան հիշում եմ, իր ժամանակ ուշադրություն է դարձրել Ֆյոդոր Դոստոևսկին:\n\nԱնհանգիստ էին քնում կալանավորները, և ես սկզբներում ինձ բավականին վատ էի զգում, երբ մնում էի անքուն, իսկ շուրջս քնած մարդիկ խոսում էին, ժպտում, ճչում ու անհանգստանում: \nԻսկ իմ հարևան կալանավորը, մի երիտասարդ գյուղացի, քնի մեջ թափահարում էր ձեռքերը, սպառնում, մենամարտում ինչ-որ անհայտ ոսոխների հետ, որոնք սակայն նույնքան հեռու էին նրանից, որքան ինձ հեռու էր թվում այդ անքուն գիշերներին փրկարար լուսաբացը...\nXVI. Նոյեմբերի 29-ը Ուղղիչ Տանը, կալանավորները գնում են քաղաք՝ երթի, ձայնազուրկների ցուցակը և մարդահամարը\nՆոյեմբերի 29-ին, Հայաստանի խորհրդայնացման վեցերորդ տարեդարձի օրը, առավոտյան, երբ բաց արի կամերայիս դուռը դրսից, քրեական կորպուսի բակից և Ուղղիչ Տան գրասենյակից ականջիս հասավ մի բազմաձայն աղմուկ: \nԱնմիջապես դուրս եկա բակ և տեսա, որ Ուղղիչ Տան գրասենյակի առաջ ու քրեական կորպուսի բակում խռնվել է կալանավորների բազմաղաղակ բազմությունը: \nԽոսում են, քաշքշում իրար, հրհրվում, առաջ քշվում, աղմկում, ծիծաղում, բացականչում: \nՄոտեցա հարցրի հիվանդանոցային ծառայողին.\n— Ի՞նչ է, ինչո՞ւ եք իրար խառնվեր\n— Գնում ենք քաղաք՝ երթին մասնակցելու, — ուրախ բացականչեց ծառայողը:\n\n— Բա կալանավորնե՞րն ինչու են իրար խառնվել:\n\n— Նրանք էլ են գալիս, հրեն ընկեր պետը ջոկում ա՝ ո՛վ գա, ո՛վ չգա...\nՆայեցի՝ քրեական կորպուսի դռան առջև կանգնել է պետը ուրախ, իրար խառնված կալանավորների ժխորում ու մեկ-մեկ ընտրելով բաց է թողնում նրանց այս կողմը: \nԱյստեղ իրար գլխի հավաքված բարձրաձայն զրույց են անում Ուղղիչ Տան գրասենյակի, բանվորական սեղանի և հիվանդանոցի ծառայողներն ու հսկիչները: \nՆրանցից մեկը բռնել էր կուլտբաժնի դրոշակը, իսկ Անահիտը, այն Անահիտը, որ բեմ դուրս գալիս միշտ զվարթացնում էր բոլորին — հավաքել է Անուշին, Մարգարիտին, Լյուբային, Մանիշակին և մի երկու այլ կալանավորուհիների ու բացատրում է նրանց, թե ինչպես պետք է գնան և ինչպես պետք է մասնակցեն երթին...\nՄոտեցա պետին: \nՆրա շուրջը կատարյալ ճակատամարտ էր. բոլորն էլ ուզում էին գնալ քաղաք, սակայն պետին հարկավոր էր ընտրել այնպիսիներին, որոնց կարելի էր միանգամայն վստահել:\n\nՄոտ մի ժամվա աղմուկից ու հարայհրոցից հետո վերջապես մի կողմ հավաքվեցին մոտ 80 կալանավոր, որոնք և պետք է քաղաք գնային տոնական երթին մասնակցելու: \nՆրանց բոլորի էլ դեմքը փայլում էր հաճույքից և ուրախությու նից: \nՄեծ մասը գյուղացի կալանավորներ էին, որոնց համար մեծ բավականություն էր ոչ միայն քաղաք գնալը, այլև տոնական երթին մասնակցելը, գիտեին, որ երաժշտություն պիտի լինի, պիտի անցնեն ժողովրդով լիքը փողոցներով, լսեն կառավարության անդամների ճառերը և ողջունեն նրանց, ինչպես մնացած քաղաքացիները: \nԱռանձնապես դուր էր գալիս նրանց նաև այն հանգամանքը, որ նրանք գնալու էին առանց հսկիչների: \nԴրանցից մի քանիսը, ճիշտ է, պիտի մասնակցեին երթին, սակայն ոչ թե շարքի հետևից ու առաջից, կամ կողքերից, ինչպես հսկիչներ, այլ իբրև Ուղղիչ Տան ծառայողներ մնացած ծառայողների հետ միասին կալանավորների հետ խառը:\n\nԿալանավորներին, տոնական երթին մասնակցելու համար, քաղաք ուղարկելու գաղափարն իրեն պետին էր պատկանում, ուստի, եթե անպատեհություններ պատահեին, պատասխանատուն ինքն էր, սակայն նա հաստատ համոզված էր, որ բոլորն էլ կգնան ու հետ կգան առանց անպատեհությունների — ինչպես և պատահեց:\n\nԴեռ սկզբից ես նկատել էի, որ ամբողջ ժամանակ պետի շուրջն է դառնում Եֆիմ Բրավելմանը. նա ևս ցանկանում էր քաղաք գնալ, բայց պետը չէր թողնում երևի կասկածելով, որ կարող է փախչել: \nՆա ամեն կերպ համոզում էր պետին, որ դա անհնարին է, որ ինքը, Եֆիմ Բրավելմանը, սրիկա հո չէ, որ ի չարը գործ դնե պետի վստահությունը: \nՍակայն ոչ մի բան չօգնեց, և Եֆիմ Բրավելմանը մնաց Ուղղիչ Տանը: \nԽայթվածի պես նա ամբողջ ժամանակ դեսուդեն էր վազում, սրան նրան դիմում, արդարացնում իրեն և աշխատում հանգստացնել իր խոցված ինքնասիրությունը: \nՊետի անվստահությունը նա վերագրում էր միմիայն չար լեզուների զրպարտություններին, ակնարկում էր, որ այդ գործում պակաս դեր չի խաղացել Բելոգուրովը... \nՈւ դիմելով ամենքին հարց էր տալիս.\n— Ասացեք խնդրեմ՝ դուք հավատո՞ւմ եք, որ ես կարող եմ փախչել...\nԹեկուզ բոլորն էլ համոզված էին, որ եթե ամբողջ Ուղղիչ Տանը կա մեկը, որ ամենից շուտ կարող է փախչել — դա հենց Եֆիմ Բրավելմանն է, սակայն, քաղաքավարությունից դրդված, չէին արտահայտում իրենց կարծիքը: \nՎերապահ հայացքով միայն կարծես հասկացնում էին.\n— Ով իմանա, կարող ես և փախչել...\nԵրբ նա ինձ էլ դիմեց իր վերոհիշյալ հարցով. — ես չթաքցրի իմ կարծիքը.\n— Ով իմանա, — ասացի ես Եֆիմին — կարող եք և փախչել...\nՆա խայթվածի նման ձեռքը կրծքին տարավ, աչքերը թույն արձակեցին, մի վայրկյան մտածեց երևի գտնելու համար մի այնպիսի փաստարկում, որ միանգամայն հողին հավասարեցնի մեր գծուծ կասկածները, — և ասաց.\n— Ասացե՜ք խնդրեմ... \nԻմ մի ֆունտ շաքա՛րն է այստեղ, հասկանո՞ւմ եք մի ամբողջ ֆունտ շաքարը — իսկ ես պիտի փախչեմ...\nՈւ թունոտ, ոչնչացնող մի հայացք խրելով իմ սիրտը՝ Եֆիմ Բրավելմանն արագ հեռացավ:\n\nԻբրև այդ օրվա հետաքրքիր տպավորություններից մեկը՝ չեմ մոռանա նաև Խուժան-Խաչոյին: \nԴա մի կիսագյուղացի ոեցիդիվիստ-կալանավոր էր, երիտասարդ, բարձրահասակ, սև գանգուր մազեր ուներ, որ միշտ սանրում էր խնամքով, նրա միակ հարստությունը հենց այդ մազերն էին, և նա ջանք չէր խնայում դրանց խնամելու: \nԱյդ սև, պսպղուն մազերը նրա կեղտոտ գլխի ու հագուստների կողքին թողնում էին տարօրինակ տպավորություն. կարծես վարսավիրից գնած բեմական մազեր էին թյուրիմացաբար դրված այդ կեղտոտ, ճղոտած շորերով ռեցիդիվիստի գլխին: \n«Խուժան» անունը վաստակել էր Ուղղիչ Տանը կատարած բազում չարությունների համար, կռվում էր նորեկների հետ, հետները դրամ խաղում և այլն: \nՍակայն նրա արարքները ոչ լուրջ բնույթ էին կրում, երազանքն էր դուրս գալ Ուղղիչ Տնից և իրենց գյուղը գնալ երկրագործությամբ պարապելու:\n\nՊետը նրան ևս թույլատրել էր գնալ, բայց նա չէր գնում, որովհետև. շորերը ճղոտած էին: \nԻնչպե՞ս կարելի էր տոնական երթին մասնակցել ճղոտած շորերով: \nԲայց մեծ ցանկություն ուներ գնալու երևում էր բորբոքված, փայլող աչքերից:\n\nՎերջապես բացվեցին Ուղղիչ Տան դարբասները, դրոշակակիրն առաջ անցավ, և մնացող կալանավորների ուռռաների, աղաղակների և նախանձոտ հայացքների ներքո կալանավորների երթը դուրս եկավ դարբասներից: \nԱռջևից գնում էր դրոշակակիրը, նրան հետևում էին Ուղղիչ Տան ծառայողներն ու կալանավոր կանայք, հետո մնացած կալանավորները: \nԱրդեն բոլորն էլ համարյա անցել էին դարբասներից, երբ հանկարծ հևիհև հասավ նրանց... \nԽուժան-Խաչոն: \nՆայեմ նոր բլուզ է հագել, նոր շալվար: \nԳլխարկ չէր գտել, սակայն նոր թրջած ու սանրած մազերը փայլում էին մի այնպիսի կատաղի փայլով, որ հազար գլխարկ արժեր...\nԵրկու ժամ հետո բոլորն էլ կարգով կանոնով վերադարձան քաղաքից և ոգևորված պատմում էին քաղաքի խուռն բազմության, երաժշտության և դրոշակների մասին: \nԱռանձնապես գոհ էին, որ բոլորն ուշադրություն էին դարձրել իրենց երթին, հանաքով ասում էին, որ իրենց թողած տպավորությունը նման է եղել «ֆուրորի»...\nՉգիտեմ ինչու՝ իմ հիշողության մեջ կալանավորների այս երթի գնալը միշտ զուգորդվում է մի այլ դեպքի, որի մասին հիշելիս միշտ իմ աչքի առաջ է գալիս Միսաքը, Ուղղիչ Տան հռչակավոր սրախոսը:\n\nԽորհուրդների վերընտրության օրերին մի անգամ քաղաքից Ուղղիչ Տուն վերադարձավ Միսաքը և մտնելով կամերան առանց առաջաբանի ասաց.\n— Հողը մեր գլխըներին ամունիստը դուրս է էկե — դուք բեխաբար...\nԲոլորը վեր թռան տեղներից և շրջապատեցին նրան:\n\n— Ո՞նց թե, ո՞վ ասավ, ի՞նչ ամունիստ...\n— Հե՛ն և կպցրել են պատերին, մեկը պոկի բերեցի՝ ասի մեր տղերքն ուրախանան...\nՈւ ձեռքը գրպանը կոխեց, հանեց չորս տակ ծալած մի թուղթ: \nՍակայն մինչև բաց անելը՝ թաթով խփեց Լազգու գլխին ու բացականչեց.\n— Քե՛զ էլ են հիշուկ, բախտավարի գլուխ... \nՄարթահեսաբի են հաշիվե...\nՈւ բաց արեց թուղթը: \nԴա... \nԵրևան քաղաքի ձայնազուրկների չեմ հիշում ո՛ր համար ցուցակն էր, որի մեջ տպված էին մեր կալանավորներից շատերի անունները:\n\nԲոլորը շվարած մնացին: \nՈւ թափվելով վրա՝ յուրաքանչյուրն սկսեց փնտրել իր անունը:\n\nԲոլորն էլ, իհարկե, շատ լավ գիտեին, որ իրենք զրկված են քաղաքացիական իրավունքներից, բայց այդ ցուցակը բոլորի էլ վրա ծանր տպավորություն թողեց: \nԵվ հասկանալի է, թե ինչու: \nԴա մի կենդանի, կոնկրետ հիշեցում էր, որ իրենք կալանավորներ են, շրջանից արտաքսված մարդիկ: \n— Մյուս կողմից, երևի, հիշեցրեց ծանոթներին ու բարեկամներին, որ դրսում կարդալու են այդ ցուցակները և տխրելու կամ ուրախանալու:\n\nՍակայն, չնայած ցուցակի թողած ընդհանուր տխուր տպավորությանը կալանավորներից շատերը տխրում էին, որ իրենց անունը ցուցակում չկա: \nԿալանավորների տխրության ու հուզմունքի պահերին միակ փրկարար ելքը ծիծաղն է, հեգնանքն ու ծաղրը, ուստի նրանք սկսեցին հեգնել նրանց, ում անունները չկային ցուցակում:\n\nՄիսաքի բերած ցուցակը մեծ ֆուրոր առաջացրեց Ուղղիչ Տանը: \nԿամերայից կամերա էին տանում և բարձրաձայն կարդում: \nԵվ երբ կարդում էին որևէ ներկա գտնվողի անուն վերջինս քաշ էր գցում գլուխը, մեղավորի նման ժպտում, իսկ մյուսները հռհռում էին բարձր, կարծես ցուցակում տպված էր մի հատու սրախոսություն...\nԻսկ թուրք գյուղացի կալանավորները, ցուցակն Ուղղիչ Տուն ընկնելուց երկար դեռ անց, մեկ-մեկ գալիս էին ու խնդրում, որ նայեմ կա արդյոք իրենց անունը, թե ոչ: \nԵվ երբ գտնում էի, նրանք երկար նայում էին իրենց համար անհասկանալի այդ սև նշաններին, օրորում էին գլուխները և հեռանում: \nԹե ի՞նչ էին մտածում նրանք դժվար էր գուշակել, սակայն դեմքերի արտահայտությունից երևում էր, որ ցուցակում տպված սև նշանները նրանց ուղեղներում առիթ էին տալիս ոչ այնքան էլ զվարթ, կամ հաճելի մտքերի:\n\nԱյնինչ մարդահամարը կալանավորներին մեծ հաճույք պատճառեց: \nԻհարկե, կար և որոշ տխրություն երբ հարցնամ էին ընտանիքի անդամների մասին, բայց ընդհանուր առումով գոհ էին, որ իրենց էլ են մարդ հաշվում, ինչպես բոլոր մարդկանց, — նրանց, որ դրսում են գտնվում, ազատ են ու չեն կրում «կալանավոր» անունը: \nԱռանձնապես ուրախացել էր Լազգին:\n\n— Գրա՛, — ասում էր նա ցուցակագրող կալանավորին, — էնպե՛ս դրա՝ հմմեն ճանչնան... \nԼազգի չգրաս` Հա՛յկ դրա... \nՀայկ Խոյեցյան՝ հինքը քյավառցի...\n— Կին ունե՞ս:\n\n— Իյա՜... \nԸնձի կնի՞կ հուստ՞ա... \nԼազգին ի՞նչ կանա կնիկ... \nՔաղաք էնքա՜ն կնիկ շնից շատ...\nՆոյեմբերի 29-ի երեկոյան Ուղղիչ Տանը կայացավ միտինգ, որին ներկա էին համարյա բոլոր կալանավորները: \nԿուլտբաժնում նոր լամպեր էին դրել, դահլիճը զարդարել դրոշակներով: \nՆվագում էր կալանավորների երաժշտախումբը՝ թառ, ջութակ, մանդոլին ու դհոլ: \nԿամ առանձին՝ դհոլ-զուռնա:\n\nԵրբ վարագույրը բացվեց՝ բեմի վրա, սեղանի շուրջը նստած էին կուլտբաժնի վարիչը, Ուղղիչ Տան պետը, կուլտկոմիսիայի նախագահը և կալանավորների ներկայացուցիչները: \nՌուսների ներկայացուցիչը Բելոգուրովն էր, իսկ թուրքերի կողմից սեղանի, աջ կողմը բազմել էր ՜մի գյուղացի կալանավոր՝ հսկա փափախը գլխին:\n\nՄիտինգը բաց արեց, կուլտկոմիսիայի նախագահը, որից հետո խոսեցին Ուղղիչ Տան վարչության և կալանավորների ներկայացուցիչները: \nԿալանավորներից երկուսը խոսելու փոխարեն արտասանեցին հատկապես այդ առթիվ գրված իրենց բանաստեղծությունները՝ առաջինը հայերեն, երկրորդը ռուսերեն: \nԱյդ օրը լույս էր տեսել պատի թերթի ընթացիկ համարը՝ նվիրված նոյեմբերի 29-ին, ուր և տպված էին այդ բանաստեղծությունները:\n\nՄիտինգից հետո կալանավորները խաղացին երեք պիես հայերեն, թու՛րքերեն, ռուսերեն: \nՆերկայացումների ընդմիջումներին նվագում էին ու պարում. և նորից՝ աչքերում կրակե խանչալներ խաղացնելով՝ պարում էր ու կատաղի աչքերով կանանց կողմը նայում մեր Լազգին...\nԵրեկույթից հետո տրվեց ընթրիք, որ մեծ հաճույք պատճառեց կալանավորներին:\n\nԱյդ օրը Ուղղիչ Տանն անցկացրած իմ ամենահետաքրքիր օրերից մեկն էր, — և ես երբեք չեմ մոռանա այդ օրը՝ նոյեմբերի 29-ը Երևանի Ուղղիչ Տանը...\n1926 թվի նոյեմբերի 29ը:\n\nXVII. Ութերորդ կամերայի բնակիչները. «Անաշան» և «Կատորյանին»-ը, Հաջին և դավաճան ջութակը\nՈւղղիչ Տնից դուրս գալուցս մի ամիս առաջ ես թողի հիվանդանոցում հատկացված իմ «մեկուսացման սենյակը» և տեղափոխվեցի քրեական կորպուսի վերի հարկը՝ ութերորդ կամերան:\n\nԱյդ կամերան Ուղղիչ Տանը հռչակված էր, իբրև անուղղելի ռեցիդիվիստների կամերա: \nԻմ այնտեղ տեղափոխվելու ժամանակ թեկուզ նա չուներ իր նախկին «անխառն» երանգը, սակայն էլի նրա բնակչությունը բաղկացած էր բավականին հետաքրքիր կալանավորներից: \nԱյդտեղ էին բնակվում Բաղդասարը, Լազգին, Օսը, Դարչոն, Համոն և մի շարք ուրիշ յուրօրինակ ու հետաքրքիր մարդիկ...\n«Ինտելիգենտներից» երկու հոգի միայն կային այդ կամերայում: \nՄեկը Բենժամենն էր, իսկ մյուսը Եփրեմ անունով մի չափազանց երիտասարդ կալանավոր, որին հետագայում ես շատ սիրեցի և կապվեցի նրա հետ: \nԴա նախկին խորհրդային ծառայող էր, որ Ուղղիչ Տուն էր ընկել յուրացման մեղադրանքով: \nՄենք միևնույն օրն էինք ձերբակալվել, և ես հիշում եմ, որ իմ ձերբակալության առաջին օրը դեռ. միլիցիայի քրեական բաժնում, ես տեսա նրան առավոտը լվացվելու գնալիս: \nԱմբողջ գիշերը ես անքուն էի մնացել ու ծխել, այնպես որ վերջացել էր ծխախոտս — և այնտեղ, քրեական բաժնում, նա ինձ տվեց մի տուփ էժանագին գլանակներ, որպիսիքը հետագայում Ուղղիչ Տանը ես տալիս էի Անուշին ու Մարգարիտին: \nՈւղղիչ Տանը նա առանձնապես շահեց իմ համակրանքը իր փայլուն ընդունակություններով կուլտ-կրթական գործում և իր ընկերական վերաբերմունքով դեպի կալանավորները: \nԵրբ հայտնեցի ութերորդ կամերայում, որ իրենց մոտ եմ տեղափոխվելու՝ ուրախացան և անմիջապես մի քանիսը եկան իրերս տեղափոխելու: \nԻբր առանձին հարգանք՝ Համոն զիջեց իր տեղը անկյունում, պատուհանի ներքևը, որ ամենալավ տեղն էր համարվում:\n\nԱյդ երեկո, երբ ես կամերան էի գնում, նկատեցի: \nՈր միջանցքում, հենց հատակի վրա, կարպետների մ՛ուկ մտած` պառկել են և պատրաստվում են քնելու ինչ-որ նոր կալանավորներ: \nՄոտեցա՝ թուրք կալանավորներ էին գյուղացիներ՝ բոլորն էլ ձերբակալված իրենց անչափահաս աղջիկներին ամուսնացնելու համար:\n\nՄտա հարևան կամերաները: \nԲոլորն էլ լիքն էին կալանավորներով: \nՆրանցից շատերին ես արդեն ճանաչում էի: \nՄեծ, մասը գյուղացիներ էին` դատապարտված սպանության, գողության կամ այլ հանցագործությունների համար: \nԲավական քանակությամբ կային և .քաղաքի լյումպեններ՝ մեծ մասամբ գողեր ու խուլիգաններ: \nԿատարյալ «հատակ» էր և ինձ որոշ ժամանակ վիճակվեց ապրել այդ «հատակում»–:\n\n\n\n\n\n\nՄի բան, որ առաջին հայացքից աչքի էր զառնում այդ վերի կամերաներում — դա այն էր, որ դրանց բնակչության մեծ մասը զուրկ էր ամենատարրական հարմարություններից: \nՇատերը ո՛չ մատրաց ունեին, ո՛չ վերմակ: \nՇատերը քնում էին երկու ընկերով՝ մի վերմակի ներքո: \n— Խեղճություն էր, չքավորություն, անտերություն ու կեղտ... \nԾանր տպավորություն էին թողնում այդ կամերաները մանավանդ գիշերները:\n\n— Խեղճություն է, անսահմա՛ն խեղճություն,— ասում էի ես հաճախ Ուղղիչ Տան պետին, երբ նա գիշերները գալիս էր կամերաները նայելու. — հարկավոր է օգնել:\n\n— Էս է՝ արհեստանոցները կարգի բերենք — գուցե հնարավոր լինի օգնելու: \nԳոնե մի-մի մատրաց էլ է տանք՝ էլի բան է:\n\nՉգիտեմ՝ մինչև հիմա եղա՞վ արդյոք այդ հնարավորությունը՝ գոնե մի-մի մատրաց տալու այդ խեթերին, այդ «թշվառներին», ինչպես կասեր դրանց մասին ֆրանսացի մեծանուն վիպասանը:\n\nԿալանավորական կյանքի մի շարք կողմեր, որ մինչ այդ անհայտ էին ինձ, առաջին անգամ իմ ուշադրությունը գրավեցին ութերորդ կամերան տեղափոխվելուց հետո: \nՍրան թերևս օգնեց և այն հանգամանքը, որ սկզբից ևեթ ես ինձ «հավասար» պահեցի նրանց հետ: \nՊայմաններն էլ ինձ համար այնպես էին դասավորվել, որ ես ուզած չուզած՝ պիտի ապրեի նրանց պես, համարյա նրանց կենցաղով: \nԴրսից արդեն ես ոչինչ չէի ստանում՝, սպիտակեղենս, ինչպես և նրանք, տալիս էի լվանալու Անուշին ու Մարգարիտին, որի համար, ինչպես և նրանք, նվիրում էի նրանց հաց, ծխախոտ, կամ էժանագին կոնֆետներ: \nԾխախոտի և այլ պետքերի համար փող գտնելու միակ հնարավորությանս այն հնարավորություններն էին, որ ունեին նրանք, ծախում էի իրերս, խանութից պարտք վերցնում և այլն: \n— Այնպես որ որոշ չափով մենք հավասար մարդ՛իկ էի՜նք, և այս հանգամանքն ինձ օգնեց մասամբ շահելու նրանց ընկերական վստահությունը:\n\nՎերի կամերաների կյանքն ուսումնասիրելու խնդրում ութերորդ կամերան հարմար էր և ա՛յն տեսակետից, որ մի տեսակ ակումբ էր բոլոր վերի կամերաների համար: \nՄեզ մոտ կային երաժիշտներ, որ երկար նվագում էին երեկոները և ունկնդիրների ահագին բազմություն հավաքում: \nՄեզ մոտ էր, վերջապես, և լյումպենռեցիդիվիստների շտաբն ու նրանց պարագլուխը Բաղդասարը:\n\nՄեր, այսինքն ութերորդ կամերայում, լյումպեններից բացի կային և մի քանի այլ կալանավորներ: \nԱմենից առաջ հարկավոր է հիշել երկու թուրք կալանավորների, որ թեկուզ մեր կամերայում էին բնակվում, բայց իրենց առանձնացած էին պահում, համարյա չէին մասնակցում կամերայի ընդհանուր կյանքին: \nՍպանության գործով դատապարտված երևանաբնակ թուրքեր էին դրանք, որ դրսից միշտ ուտելեղեններ էին ստանում, բայց երբեք չտեսա, որ մեկին հյուրասիրեին: \nԱյնինչ մի անգամ — առաջին և վերջին անգամ– երբ Օսը տնից խմորեղեններ ստացավ, — գյուղական գաթաներ և փախլավաներ — հինգ րուպե անց՝ ոչ մի կտոր չմնաց: \nՄոր ուղարկած բավականին մեծ սնդուկում: \nԹուրք կալանավորներն աշխատում էին խոզանականոցում, առավոտները գնում էին, երեկոները գալիս: \nՈւղղիչ Տան ճաշը չէին ուտում, իսկ հացը հավաքում էին ու տալիս չքավոր կալանավորներին՝ իրենց մատուցած որոշ ծառայությունների հանդեպ, օրինակ՝ լվացքի, ամաններ լվանալու և այլն: \nՄեզ Հետ համարյա չէին խոսում, բայց չէին էլ խանգարում մեզ: \nՄինչև լույս էլ աղմկելու լինեինք՝ չէին բողոքի: \nՉեզոք էին պահում միշտ իրենց՝ երբ կալանավորները վարչության հետ այս կամ այն վեճն էին ունենում: \n«Անշառ» մարդիկ էին, ինչպես ասում էր Բաղղասարը, և մեր կամերայի բնակչությունը դժգոհ չէր նրանցից:\n\nՄեր կամերայում ապրում էին երկու պոլսեցի Հաջին ու Միհրանը: \nՀաջին մոտ 35 տարեկան, միջահասակ, բաց կապույտ աչքերով և դեղին մազերով մի կալանավոր էր, խաղաղ, մեղմ բնավորությամբ, ինչպես և նրա ընկերը: \nԴատապարտված էր սպանության գործով — և մարդ դժվար էր հավատում, որ կապույտ աչքերով այդ խաղաղ մարդն ընդունակ է սպանության: \nԿամերայում հայտնի էր նրանով, որ ուդ էր նվագում: \nՄանդոլինի նման, սակայն մի փոքր մեծ, գործիք էր դա, տաճկական մանդոլին, որի հնչյունները մեղմ էին, ինչպես Հաջու բնավորությունը: \nԵրեկոները ծալապատիկ նստում էր իր կոյկայի վրա, հավաքում էր շուրջը մի քանի ուրիշ պոլսեցիներ, երկա՜ր-երկա՜ր նվագում էր մեղմ, սրտաբեկ, տխուր երգեր՝ ձայնակցելով ուդին իր նույնպիսի մեղմ, սրտաբեկ ձայնով: \nԵրգերի մեծ մասը տաճկական ժողովրդական երգեր էին, ինչպես և նրանց զրույցն էր տաճկերեն: \nԲացի պոլսեցիներից ու, կարծեմ, Միսաքից՝ ոչ ոք չէր հասկանում ու սիրում ուդը, այդ բադանման գործիքը, որի ձայնը նման էր մեռնող երեխայի հառաչանքի:\n\nՄիհրանը 50-նն անց մարդ էր արդեն, նախկին մսագործ, որ մորթել էր իր ընկերոջը՝ խանութի շուրջը եղած վեճի պատճառով: \nՆույնպես մեղմ բնավորություն ուներ չնայած աժդահա հասակին և բավականին բռի, կոպիտ արտաքինին: \nՍա էլ երեկոները ծալապատիկ նստած՝ ունկնդիր էր լինում Հաջու նվագին և մելամաղձոտ ու տխուր օրորում գլուխը: \nԻնչքան մոտենայի նրան այդ վայրկյանին՝ գլուխը կբարձրացներ ու կասեր.\n— Շա՛տ անուշ կնվագե... \nԱնո՛ւշ կուգա սրտիս...\nՍրանք երկուսն էլ աշխատում էին արհեստանոցներում և օրվա մեծ մասը կամերայից դուրս էին անցկացնում:\n\nՄեր կամերայում էր մնում նաև Միխո անունով մի նախկին բաղնիսպան, որ դատապարտված էր միջնորդության գործով: \n50-ին մոտ մարդ էր. բարձրահասակ, գլխակախ, չոր: \nՄի բան կար դեմքի արտահայտության մեջ, որ հիշեցնում էր ներքինու: \nԴեմքը երկարավուն էր ու չոր, վրան դեղին մագաղաթ, այտոսկրները ցից, ինչպես մոնղոլի, սպիտակախառն, բորբսնած մազերը խուզած մեքենայով: \nԱչքերը մանր ու անարտահայտիչ, հայացքն իր մեջ քաշած, փակ, ինչպես բանալին կորած կողպեք: \nՄտերիմ ձայն ուներ ու խոսում էր կամացուկ, բայց տարօրինակ շտապ՝ բառերի վերջավորությունները կլանելով: \nԱսում էր նախադասությունը արագ — ու հանկարծ, անսպասելի՝ կտրում: \nԽոսելիս սովորություն չուներ երեսիդ նայելու. խոսում էր մի կողմ, կարծես երրորդ անձնավորության հետ էր խոսում: \nԼռակյաց էր. ահռելի քայլվածք ուներ, քարերի վրայով էլ քայլելիս լիներ՝ կարծես քայլում է խալիչայի վրայով: \n«Երևի մեծ դիվանագետ կլիներ, կամ մեծ ինկվիզիտոր, եթե ապրեր միջին դարերում ու այլ պարագաներում» — մտածում էի ես միշտ՝ Միխոյին նայելիս:\n\nԳլխակախ, լուռ, ինքն իր մեջ խորասուզված՝ անլսելի քայլերով երեկոները քայլում էր Միխոն միջանցքում ու քաշում էր թազբեհը: \nԿամ մեկի կոյկային նստած՝ գաղտնի զրուցում: \nՄոտենայիր — անպայման կընդհատեր զրույցը՝ ինչի մասին էլ խոսելիս լիներ: \nՆստելու ձևն անգամ յուրօրինակ էր. նստում էր կոյկայի, կամ նստարանի եզերքին՝ չոր, ցից՝ կարծես հենց այնպես, մի վայրկյանքով է նստել — այս րոպեիս կբարձրանա ու կգնա: \nԽորը հետք են թողնում մարդկանց ամեն ինչի վրա արհեստները, դրա ամենալավ ապացույցն էր — Այդ զարմանալի Միխոն:\n\nՆույն գործով դատապարտված ապրում էր մեր կամերայում և մի երիտասարդ՝ Կարո անունով: \nԲայց սա, ինչպես երևում էր, պատահական մարդ էր այդ ասպարեզում: \nԹառի՛ մեծ սեր ուներ և երազանքն էր նվագել սովորել և դառնալ թառիստ: \nՄի փոքրիկ թառ ուներ, որով և զբաղվում էր ամբողջ օրը, սադափներ էր փակցնում վրան, նախշում, գեղեցկացնում: \nՆրանից վարակվելով՝ սկսեց իր ուդը սադափազարդել նաև Հաջին, բայց կարծեմ ավելի շուտ փչացրեց իր յուրօրինակ գործիքը, քան գեղեցկացրեց: \nԲացի սադափազարդելը նա իր ուդը մի անգամ տարավ Եֆիմ Բրավելմանի մոտ և երեսին նկարել տվեց Մասիսները: \n«Մասիսն ու Արարատը» — ինչպես ասում էր նա՝ ցույց տալով մեծ ու փոքր Մասիսները: \nՆրա կարծիքով փոքր Մասիսի անունը Մասիս էր, իսկ մեծինը՝ Արարատ...\nԿարոն ոչ միայն մեր կամերայում, այլև ամբողջ Ուղղիչ Տանը հայտնի էր և՛ նրանով, որ ասեղների և հասարակ մուրի միջոցով նկարազարդում էր կալանավորների մարմինները: \nԿրծքերին աղջիկներ էր նկարում, թևերին՝ սիրտ ու խարիսխ: \nԼյումպեն կալանավորների մեջ չափազանց տարածված էր այս: \nԿային կալանավորներ, ինչպես օրինակ՝ Լազգին, որոնց ամբողջ մարմինը զարդարված էր նկարներով: \nՀետաքրքիրն այն էր, որ Լազդու բոլոր հարմար ու անհարմար տեղերի վրա նկարված էին... իհարկե, աղջիկներ: \nՄիխոն ևս իր կրծքի վրա ռուս կին նկարել տվեց, իսկ թևերի վրա մանկահասակ աղջիկներ... \nԵֆիմ Բրավելմանը նախապես թղթի վրա քիմիական մատիտով նկարում էր հարկ եղած պատկերը, որը և թրջում էին ու փակցնում մարմնին: \nՀետո թուղթը հանում էին, և մարմնի վրա դուրս եկած ուրվագծով սկսում էր աշխատել Կարոն: \nԵֆիմ Բրավելմանը սրանից էլ, իհարկե, հասույթի աղբյուր էր ստեղծել, այնինչ Կարոն աշխատում էր միանգամայն անշահ լոկ արվեստի համար, որպես անշահ արվեստավոր...\nԲացի սրանցից՝ ութերորդ կամերայում ապրում էին՝ Բաղդասարը, Օսը, Համոն, Լազգին, Դարչոն, Միսաքը և Գլդան անունով մի գյուղացի երիտասարդ, որը դատապարտված էր գողության համար: \nՍա հենց ա՛յն կալանավորն էր, որ խոսում էր գիշերները ու իր աներևույթ ոսոխների հետ մենամարտում: \nԿային և երեք գյուղացի կալանավորներ, բայց նրանք շուտով գնացին և չթողին իմ հիշողության մեջ և ո՛չ մի հետք: \nԵս դիտմամբ հիշատակելու համար առանձին պահեցի ե՛ս երկու կալանավորի, որոնցից մեկը մեր կամերան մաքրողն էր, իսկ մյուսը՝ մեր կամերայի «ավագը»: \nԿամերայի ավագ առհասարակ ընտրվում էր տվյալ կամերայի ամենաազդեցիկ կալանավորը: \nՆրա պարտականությունն էր հսկել մաքրությանը և միևնույն ժամանակ նա կուլտբաժնի ներկայացուցիչն էր համարվում տվյալ կամերայում: \nԱյսպես էր, ընդհանրապես, բոլոր կամերաներում: \nԱյսպես չէր սակայն ութերորդ կամերայում: \nԱյստեղ ավագին դարձրել էին ավագ սպասավոր, որ ճաշ ու մթերքներ էր ստանում ու բաժանում և, միևնույն ժամանակ, մաքրում կամերան ու լվանում ամանները: \nՆրան իբրև օգնական նշանակել էին մի ուրիշին, որի հետ և միասին նրանք հոգում էին մեր «տնային» պետքերը: \nԱռաջինը Անդրկասպյան երկրից մեր Ուղղիչ Տունն ընկած համարյա աննորմալ մի կալանավոր էր, դատապարտված գողության համար, երկրորդը ամերիկյան որբանոցի մի նախկին որբ նույնպես գողության գործով: \nԱռաջինի անունն Արամ էր, երկրորդինը՝ Ազատ, բայց չգիտեմ ինչու ութերորդ կամերայի բնակիչներն այս վերջինիս շնորհել էին «Կնյազ» տիտղոսը...\nՍրանցով սպառվում է ութերորդ կամերայի բնակչության անձնական կազմը:\n\nԱյս բոլոր կալանավորներից Ուղղիչ Տան զանազան հիմնարկներում աշխատում էին՝ թուրքերը, պոլսեցիները, Համոն, Օսը, Միսաքը, Դարչոն, որ Ուղղիչ Տան սափրիչն էր. Միխոյին բաղնիսպան էին կարգել, Բենժամենը բանսեղանի ցուցակագիրն էր, իսկ Եփրեմը հաշվապահը: \nԼազգին, ինչպես գիտենք, սանսեկցիայի փոխնախագահն էր. մնացածներն անգործ էին և ամբողջ օրը թրև էին գալիս Ուղղիչ Տանը, կամ կամերաներում նստած զբաղվում էին զանազան գործերով: \nԿարոն իր թառին անվերջ սադափներ էր փակցնում, Բաղդասարը հացի խմորից համրիչներ կամ վարդատունկեր էր պատրաստում, իսկ մյուսներն անվերջ խազում էին «կատորժանին» կոչված խաղը, որ բավականին անիմաստ մի խաղ էր — սակայն ինչո՞վ չէր զբաղվի անգործ կալանավորը, որպեսզի ազատվի ձանձրույթից:\n\n«Կատորժանինը» խաղում էին այսպես: \n— Քսանևհինգ բարակ սրածայր, կլոր փայտիկներ էին, որոնցից հնգի վրա թվանշաններ կային գրված՝ 5, 10, 15, 20, 25, կային և 2-նոց ու 3-նոց փայտիկներ, որոնց վրա թվանշանի փոխարեն քաշած էին լինում համապատասխան քանակությամբ գծիկներ: \nՄնացած փայտիկները համարվում էին մեկանոց: \nԱմբողջ խաղի էությունն այն էր, որ այդ փայտիկները բռի մեջ ի մի հավաքած՝ գցում էին սեղանին, կամ կոյկայի վրա, նայած թե ինչի՛ վրա էին խաղում, — և ապա մեկ-մեկ հավաքում, սակայն յուրաքանչյուր փայտիկ հարկավոր էր վերցնել այնպես, որ մյուսները չշարժվեն: \n— Վերցնելուց հետո հաշվում էին վերցրած փայտիկների քանակը: \n— Ահա և ամբողջ «կատորժանինը»:\n\nԱռաջին հայացքից կարելի է նկատել, թե որքա՛ն կռիվներ ու վեճեր կարող են ծագել այսպիսի մի «նուրբ» խաղի շուրջը,\n— Ժաժա՛ց…\n— Չժաժա՛ց...\nԱնապացուցելի բան է նկատելը, մանավանդ երբ նկատում են շահագրգռված կողմերը. — դե եկ որոշիր «ժաժա՞ց», թե «չժաժաց»...\nԵվ ամբողջ օրը, մանավանդ երեկոները, ութերորդ կամերայում այդ վեճն էր՝ ժաժա՞ց, թե՞ չժաժաց: \nԽաղում էին բացառապես ծխախոտի վրա. վարպետներ էին համարվում Միհրանը և Բաղդասարը:\n\nԴեռ կորպուս տեղափոխվելուց առաջ ես գիտեի, որ կան կալանավորներ, որոնք «անաշա» են ծխում: \nԱնաշան աֆիոնի նման մի բան է, որ հարբեցնում է ծխողին: \nՎնասակար բան է, թուլացնում է տեսողությունը և զրկում է կամքից ու ընդունակություններից: \nԴրա դեմ կռվելը չափազանց դժվար է, համարյա անհնարին այն պարզ պատճառով, որ շատ քիչ տեղ է բռնում, մի գրամը բավական է չորսհինգ ծխախոտի, իսկ յուրաքանչյուր ծխախոտը՝ հարբեցնելու համար: \nԻնչքա՛ն էլ մանրակրկիտ խուզարկեն՝ կարելի է անցկացնել: \nԵվ կալանավորներն անցկացնում էին ու ծխում:\n\nԱնաշայի ազդեցության յուրահատուկ կողմերից մեկն էլ այն է, որ ծխողին միանգամայն հիմարացնում է, համարյա դարձնում իդիոտ: \nԾխողը թուլանում է, հիմարաբար ծիծաղում, հետո ծանրանում է գլուխը ու քնում:\n\nԱռաջին անգամ երբ ես տեսա անաշա ծխած մի կալանավորի դա ինձ վրա թողեց համարյա միստիկական տպավորություն, որպիսի տպավորություն թողնում են ընկնավորներն ու յուրոդիվիները: \nԴեռ ես չէի լսել անաշայի մասին, անունն անգամ չգիտեի: \nԵրեկո էր, և ես գնացի 5-րդ կամերան, ուր այն ժամանակ մնում էր Բենժամենը: \nԴռնից անմիջապես աջ Սուրենի կոյկան էր, երբ մտա ներս տեսա Սուրենին, որ նստած էր իր կոյկայի ծայրին: \nՇուրջը հավաքվել մի քանի կալանավորներ — լուռ, խորհրդավոր՝ նրան էին նայում: \nԲան չհասկացա:\n\n— Ո՞նց ես, — հարցրի Սուրենին:\n\nՈւսերը վեր քաշեց, նայեց երեսիս և հիմարաբար ժպտաց: \nՄեկը ծիծաղեց: \nՀիվանդոտ, ո՛չ իր, իդիոտային ծիծաղով ծիծաղեց և Սուրենը: \nԿալանավորները հռհռացին: \nԵս ապշած սրան-նրան էի նայում, երբ Խաչիկը բռնեց իմ թևից, տարավ մի կողմ և կամացուկ ասաց,\n— Անաշա է ծխել:\n\nԵվ հետո, երբ տեսավ, որ չեմ հասկանում՝ բացատրեց, թե ինչ բան է անաշան, Ո՞նց են ծխում և ի՞նչ ազդեցություն է ունենում ծխողի վրա:\n\nՈւթերորդ կամերայում անաշա ծխում էին շատերը: \n— Սակայն անաշա ծխելու ամենամեծ վարպետը Հաջին էր, ոչ թե մեր կամերայի ուդ նվագող Հաջին, այլ մի ուրիշ Հաջի, որ ապրում էր հարևան կամերայում, սակայն օրվա մեծ մասը մեզ մոտ էր անցկացնում:\n\nԻր տեսակի մեջ շատ հետաքրքիր մարդ էր այդ Հաջին, որին մեր կամերայի Հաջու հետ չխառնելու համար՝ կանվանենք միմիայն «Հաջի», իսկ մերինին՝ «մեր Հաջի»:\n\nԱրդեն քառասուն տարեկան, բարձրահասակ, թխադեմ, սև, դուրս ընկած աչքերով, որոնք ունեին դեղնած սպիտակուցներ (վերջին երկու հանգամանքն էլ հետևանք էին անաշա ծխելու) — ահա Հաջու ընդհանուր նկարագիրը: \nՍև բլուզ էր հագնում, մազերը սանրում խնամքով: \nՕձիքի մի կոճակն արձակած: \nՎիրտուոզ գող էր, ռեցիդիվիստ, որակյալ աֆերիստ: \nՄի անգամ քաղաք գնաց Հսկիչի ուղեկցությամբ — և նրա աչքի առաջ կարողացել էր թռցնել մի սքանչելի ջութակ: \nԲավականին լավ ջութակ էր նվագում և սիրում էր ջութակը ամեն բանից ավելի: \nԵրգում էր խզված, հարբեցողի ձայնով, ասում էր, որ լավ ձայն է ունեցել ժամանակին, բայց ձայնն էլ, ինչպես և տեսողությունը, կերել է անաշան: \nԱրտիստի բարակ, երկար մատներ ուներ, որոնք դողում էին որևէ բան բռնելիս — նույն անաշայի հետևանքով: \nՏաճկաստանցի էր, կարծեմ Տրապիզոնի կողմերից, տաճկական սպա էր եղել, սքանչելի գրում էր ու խոսում տաճկերեն, ասում էր տաճկական կոլեջ է ավարտել, բայց դժվար էր հավատալ: \nԳրում էր բավականին տգետ բանաստեղծություններ, ասում էր, որ թուրքերեն երկու վեպ ունի գրած, որոնք, իբր, հրատարակել է Ադրբեջանի Պետհրատը: \n— Սա ևս չեմ կարծում, որ համապատասխանի իրականության:\n\nՎերջին անգամ Հաջին ձերբակալվել ու դատապարտվել էր մի բավականին հետաքրքիր գործով: \nԲաթումից գալիս է Լենինական ներկայանում, թե Աջաըստանի կոոոպերատիվների ներկայացուցիչն է և եկել է Հայաստանի կոոպերատիվների հետ ծանոթանալու: \nՆերկայացնում է համապատասխան վկայականներ: \nԽնդրում է աջակցել, որպեսզի կարողանա ծանոթանալ ապրանքների գներին: \nԱյս ամենի շնորհիվ ամեն տեղ ընդունում են լիակատար վստահությամբ և ցույց տալիս ուզած ապրանքները: \nԱռաջին օրը մի խանութից գողանում է, պահելով վերարկուի տակ, մի քանի հատ շևրո, մի թոփ շևյոտ և մի դյուժին կանացի գուլպաներ: \nՀետո նորից՛ Երրորդ անգամ նկատում են ու ձերբակալում — և այդ համարձակ, բայց վերջ ի վերջո փոքրիկ աֆերիստը դուրս է գալիս Լենինականի քրեական բաժնին իր նախկին քաջագործություններով արդեն իսկ քաջ հայտնի ռեցիդիվիստ Հաջին:\n\nԲայց և այնպես շատ սրտառուչ պատմություն էր Հաջու ջութակագողության պատմությունը: \nՆախքան այդ՝ Հաջին քանիցս ասել էր մեր կամերայում, ուր գալիս էր հաճախ՝ Բենժամենի ջութակը նվագելու.\n— Ա՛խ, մեկ ջութակ ձեռք ձգեմ նե — բա՛ն չեմ ուզեր...\nՄի անգամ էլ եկավ և հայտնեց բորբոքված, հուզմունքից կրակված աչքերով.\n— Մեկ ջութակ եմ տեսել՝ տասնևութ տարեկան աղջիկ...\nԵվ կարոտով ու քնքշանքով համբուրեց իր մատների ծայրերը: \nՀետո ցուցամատը շարժելով, կարծես սպառնալով մեկին, ավելացրեց.\n— Ինչպես ալ ըլլա պիտի թռցնեմ... էն աստված՝ պիտի թռցնեմ... \nԱ՛յ կտեսնե՛ք:\n\nԵվ նա, ինչպես արդեն գիտենք, թռցրել էր այդ ջութակը: \nՀսկիչի հետ ինչ-որ գործի պատրվակով գնացել էր քաղաք, մտել այն խանութը և թռցրել: \nԱյնպիսի զարմանալի վարպետությամբ, որ ո՛չ հսկիչն էր տեսել, ո՛չ խանութպանը: \nՍակայն բախտն այս անգամ ևս դավաճանել էր Հաջուն և այն էլ այնպիսի մի տեղում, ուր նա ամենից քիչ կարող էր կասկածել իր ուժերին: \nՋութակը պահած է լինում վերարկուի ներքևը, և ահա, Ուղղիչ Տան դարբասներից մտնելիս Հաջին քսվում է դռան երկաթներին, ու դավաճանում է նրան իր այնքան ջանքերով փախցրած սիրուհին... \nԼարերը զնգում են ու մատնում հսկիչներին Հաջու վերարկուի գաղտնիքը: \nԲարձրացնում են վերարկուն, տեսնում ջութակը և Հաջուն, ջութակի հետ մեկտեղ, ներկայացնում պետին: \nՊետը կանչում է խանութպանին և հանձնում նրան թռցրած ջութակը:\n\nԱյդ երեկո հուզված, բորբոքված, արյուն կաթող աչքերով մտավ մեր կամերան Հաջին, և նրա ձայնի մեջ լաց կար, տխրություն ու մորմոք, երբ նա ասաց.\n— Դնգա՜ց շունշանորդին... \nՁայն հանեց... \nԵրանի թե ինծի տաս տարու նոր վճիռք տային, միայն թե չխլեին ինծմե այդ ջութակը...\nԱյդ երեկո մինչև գիշերվա կեսը անաշայով գլանակներ ծխեց Հաջին ու հուսահատ մորմոքաց: \nԵվ նա, այդ Հաջին, որ շատախոս էր ընդհանրապես լռակյաց էր դարձել այդ երեկո: \nԴեղին, անաշայից ավելի ևս ուռած աչքերով, երբեմն միայն մոտենում էր մեկնումեկիս ու գլուխը դառնորեն օրորելով, մղկտալով ասում.\n— Դնգա՛ց շունշանորդին... \nԱյդքա՛ն տեղ հասցուցի՝ դնգաց... \nՉենե ո՛չ մեկ մարդ կրնար խլել Հաջու ձեռքեն այդ ջութակը...\nԵվ հանկարծ սիրտ էր տալիս իրեն՝ սպառնալով ինչ-որ մեկին.\n— Պիտի թռցնե՛մ... նորե՛ն պիտի թռցնեմ... \nԵս Հաջին չըլլամ…թե չթռցնեմ...\nՍակայն միանգամայն պարզ էր, որ էլ ո՛չ ինքն է հավատում իր ասածին, ո՛չ ուրիշները:\n\nԽե՛ղճ Հաջի...\nXVIII. Դրամախաղը Ուղղիչ Տանը, վերաբերմունքը դեպի մատնիչները և Բաղդասարը՝ իբրև լյումպեն կալանավորների գաղափարախոս ու տեսարան\nՄի անգամ ցերեկը ես մտա մեր կամերան տեսնեմ Բաղդասարը ծալապատիկ նստած է իր կոյկայի վրա, դեմն էլ ինձ անծանոթ մի թուրք կալանավոր զար են գցում: \nՆախ մեկն էր գցում, հետո մյուսը: \nԽաղը կոչվում էր «բայբուրդ»:\n\nՀետաքրքիր էր նրանց զար գցելու ձևը: \nԶարը գցում էին մի փոքր ցած կռացած, հետո հետ շրջվում, բարձրաձայն տնքում ու աջ բռունցքը խփում կրծքներին, կամ բաց ձեռքը՝ ծնկներին: \nՍտացվում էր մի տեսակ շախսեյ-վախսեյի տպավորություն:\n\nԴրամ խաղալը խստիվ արգելվում էր Ուղղիչ Տանը, սակայն կալանավորները, գլխավորապես լյումպենները, խաղում էին գաղտնի: \nԻնչ միջոցների էլ վարչությունը դիմեր անհնարին էր միանգամայն արմատախիլ անել այն: \nՀանրակեցության բոլոր օրենքները պարտադիր են բոլոր պայմաններում: \nԵթե ապրում ես մի կամերայում, որոշ հասարակության մեջ ապա ուրեմն չպետք է դավաճանես նրանց տարբական շահերին: \nՄատնիչությունը մահացու մեղք է համարվում բոլոր կալանավորների մեջ անխտիր, նրանք ունեն իրենց չգրված բարոյական օրենքները — և վա՛յ նրանց, ովքեր կխախտեն այդ օրենքները: \n— Նրանք կդառնան կալանավորական հասարակության պարիաները, չանղալաները, և, ինչպես հնդկական Մանուն է ասել իր հռչակավոր օրենսգրքում, թե «չանդալան չպետք է խմե աղբյուրների ջրից» — այնպես էլ յուրաքանչյուր կալանավոր ձեզ կասի, որ «մատնիչը չպետք է նստի այն սեղանի շուրջը, ուր նստում են մյուսները, չպետք է ուտի ընկերական հացը և խմի ընկերական ջուրը»: \nԱնխոս, առանց այլևայլության, նա կենթարկվի բոլորի ատելությանը և արհամարհանքին, այնպես որ ինքն իր աչքին անգամ կդառնա, որպես շունը: \nԿալանավորական բարոյականության այս նորմերը առանձնապես անխախտ էին պահվում լյումպենների շրջանում, քանի որ սրանք մի տեսակ «պրոֆեսիոնալ» կալանավորներ էին, որոնց համար կյանքի ու մահու խնդիր էր վարչության հետ ունեցած փոխհարաբերությունը: \nՍրանք առանձին կաստա էին, մի ինքնամփոփ կաստա, որ իրեն հակադրում էր վարչությանը, և ով ընկնում էր նրանց շրջանը կամ պիտի ենթարկվեր նրանց բարոյական նորմերին, կամ հեռանար: \nԾայրահեղ դեպքում նրանից պահանջվում էր «խիստ չեզոքություն» — այս իմաստով էր ահա, որ Բաղդասարը մեր կամերայի թուրքերին համարում էր «անշառ» մարդիկ:\n\nՀարկավոր է ասել սակայն, որ նույն այդ լյումպենների շարքում կային մարդիկ, որ մի անգամ քաղաք գնալու համար իրենց բոլոր ընկերներին կծախեին: \nՎատն այստեղ այն էր, որ դրանք հայտնում էին վարչությանը իրենց ընկերների այս կամ այն անթույլատրելի արարքը ո՛չ թե քաղաքացիական գիտակցությունից դրդված, ելնելով բարոյական ուրիշ, ավելի բարձր նորմերից, այլ անձնական ամենամանր օգուտի համար, մի թաս «ոսպե ապուրի» ակնկալությամբ: \nԲայց վա՜յ նրանց, եթե նրանց արարքն իմացվեր: \n— Այդպիսիների թիվը սակայն այնքան էլ շատ չէր: \nԵթե անողներ էլ կային — անում էին գաղտնի, այնպես որ չէր իմացվում:\n\nՄնում էին հսկիչները: \nՆրանք էլ հո չէի՞ն կարող միևնույն ժամանակ բոլոր կամերաներում լինել, հինգ կամերային մի հսկիչ կար միայն, որ շրջում էր միջանցքում, այնպես որ դրամ խաղացող կալանավորները, որոնք, ի միջի այլոց, այնքան էլ շատ չէին, այսպես թե այնպես, գտնում էին հնարավորություն քիչ թե շատ խաղալու:\n\nԵրբ ես ներս մտա խաղացողները կասկածոտ ինձ նայեցին, միայն այն, որ ես «ինտելիգենտ» էի, արդեն կասկած էր ներշնչում: \nՍակայն ինձ ճանաչող կալանավորները վստահեցրին նրանց խիստ արտահայտիչ նշաններով ու հայացքներով — և խաղը շարունակվեց: \nՔանի որ ես մտել էի նրանց շրջանը և ցանկություն ունեի շահելու նրանց վստահությունը՝ ինձ մնում էր առնվազն «չեզոքություն պահել» — և ես պահեցի:\n\nԸնդամենը տասը րոպե տևեց նրանց խաղը: \nՀետո թուրք կալանավորը վերկացավ, ձեռքերը ծափ տալու նման իրար խփեց և հեռացավ: \nՀարցրի Բաղդասարին.\n— Որքա՞ն տարար:\n\n— Խաղացողին չե՛ն հարցնի, թե որքան տարար, դա խոսք չի՛, դաստիարակի տոնով պատասխանեց Բաղդասարը ու քաշվեց մի կողմ: \nՆա տարել էր և հուզված էր երևում: \nԱչքերը փայլում էին, ռունգերը դողում: \nՇնչում էր ծանր ու ընդհատ:\n\nՀետո ես շատ անգամ տեսա Բաղդասարին խաղալիս, տանելիս նա ավելի էր հուզվում, քան տարվելիս: \nՏարվելիս, օրվա որ ժամին էլ դա լիներ, հանում էր շորերը, մտնում անկողին, գլուխը ծածկում վերմակով ու քնում: \nԳուցե և չէր քնում, այլ տառապում էր անհանգիստ, ու ծածկում էր գլուխը, որ չնկատեն հուզմունքը: \n— Ո՞վ իմանա:\n\nՄի անգամ երեկոյան, երբ ես վերցրել էի մի գիրք և ուզում էի կարդալ, — ութերորդ կամերան տեղափոխվելուս երրորդ, թե չորրորդ օրն էր. — հանկարծ ինձ մոտեցավ Բաղդասարը:\n\n— Ընկե ր Չարյանց, եկեք խելք մրցենք:\n\n— Ո՞նց թե «խելք մրցենք». ո՞նց մրցենք, Բաղդասա՛ր:\n\n— Այ, ձեզ ասեմ: \nՈւզո՞ւմ եք հետաքրքիր հանելուկներով:\n\n— Լա՛վ, տո՛ւր:\n\nՆա ասաց մի քանի հանելուկներ, որոնցից ոչ մեկը ես չկարողացա գուշակել: \nՆա խիստ գոհ, համարյա արհամարհանքով, սեփական գերազանցության խոր գիտակցությամբ ժպտաց և գնաց իր տեղը: \nԵս պարտված էի և գիտեի, թե դա ի՞նչ է նշանակում նրանց շրջանում: \nԻնչ գնով էլ լիներ՝ հարկավոր էր փրկել համարումս: \nՈւստի ես մոտ կանչեցի նրան և առաջարկեցի, որ լուծի մի հասարակ երկրաչափական խնդիր: \nՆա իսկի չուզեց էլ մտածել:\n\n— Դա ի՞նչ բան է, որ դրա վրա մարդ մտածի... \nԴա սովորելո՞ւ բան է. ով սովորել է — կարող է... \nԴուք էնպես բան ասեք, որ խելքի բան լինի և ոչ թե սովորելու: \nԱյ, օրինակ ասեմ՝ Æåëåçî ïуçî–…\tԿարո՞ղ եք ռուսերեն մի բառ էլ գտնել, որ «çî»–ով վերջանա... \nՁեզ երեք ամիս ժամանակ:\n\nՄտածեցինք թե՛ ես, թե՛ Եփրեմը, թե՛ Բենժամենը` Չգտանք... \nԲաղդասարը, գոհ, գնաց պառկեց իր տեղը՝ միանգամայն համոզված, որ հողին հավասարեցրեց մեզ՝ ինտելիգենտներիս: \nՈւ տեղից մեզ ասաց.\n— Ձեր այդ կարդացած ու գրած գրքերը հենց մի կոպեկի էլ որ տաք չե՛մ գնի... \nԴուք խե՛լք ասեք:\n\nՊարզ էր. Բաղդասարին հարկավոր էր իր զենքով խորտակել: \nՀարկավոր էր գտնել մի այնպիսի հանելուկ, որ նա չկարողանար գուշակել, — բայց ո՞րտեղից գտնեինք մի այդպիսի հանելուկ:\n\nՏարօրինակ ամբողջական տիպ էր Բաղդասարը և իր տեսակում կատարյալ: \nՀզոր մկաններ ուներ և շատ էր պարծենում դրանցով: \nԿյանքի մեջ դրանք նրա միակ զենքն էին եղել գոյության պայքարում, և նա, դրանց վրա հենվելով՝ ստեղծել էր իր սեփական գերազանցության տեսությունը: \nՀպարտ էր, որ դեռ ոչ մի կալանավոր չի համարձակվել դիպչել իրեն և համոզված էր, որ ինչ շրջան էլ ընկնի դրանցով կնվաճի իր տեղը: \nԱյս դեռ մենք, իբրև ինտելիգենտներ, որ ա՛յլ պատկերացում ունեինք կյանքի ու պայքարի մասին, կարող էինք ներել: \nՍակայն նա բնազդով հասկանում էր, որ մենք կարող ենք այլ զենքով պարծենալ ու մրցել — և ահա նա այստեղ էլ ամեն կերպ ձգտում էր ապացուցել իր գերազանցությունը միանգամայն անկեղծ համոզված, որ կյանքում, որը նրա համար սոսկ կենդանական պայքար էր եղել, ոչինչ չի կարող տրված լինել մարդկանց, որոնք զուրկ են մետաղյա մկաններից ու երկաթյա բռունցքներից: \nԱյս վերջիններս էին Բաղղասարի աչքին Homo sapiens տեսակի գլխավոր հատկանիշները...\nԵվ երբ մենք, ինտելիգենտներս, նրան մի անգամ ասինք, թե այն կյանքում, որով մենք ենք ապրում, շատ քիչ նշանակություն ունեն բռունցքներն ու մկանները — նա համոզված պատասխանեց.\n— Գիտե՞ք ինչ. ես ձեզ կասեմ հետևյալը... նույնիսկ էն շրջանում, որտեղ դուք եք ապրում — դուք չեք կարող լինել առաջինները... \nԻսկ ես իմ շրջանում կլինեմ:\n\n— Ինչո՞ւ, Բաղդասար:\n\n— Որովհետև, — ասաց նա կուրծքն ուռեցնելով և մկանները լարելով, — որովհետև բռունցքներ չունեք:\n\nՋեկ Լոնդոնի հերոսներից էր Բաղդասարը, Ալյասկայում իր ժամանակին նա կարող էր լավ «ոսկի որոնող» լինել, վերածնության շրջանում կոնկվիստադոր, կամ կոնդոյտոր…\nԻսկ հիմա... \nՀիմա մեր աշխարհում Բաղդասարը շատ-շատ կարող էր լյումպենների տեսաբան լինել, քաղաքի «մութ անկյունների» և Ուղղիչ Տների մեկուսացման կամերաների հերոս: \nՈրովհետև չնայած կամքին, որոշ խելքին և հզոր մկաններին մանկական էր նրա հոգեբանությունը և տարրական էր այն միակ զենքը, որ նա ուներ բանեցնելու գոյության պայքարում:\n\n— Լսո՞ւմ ես, Բաղդասա՛ր այն աշխարհում, ուր մենք ենք ապրում ու պայքարում, ո՛չ մի նշանակություն չունի առանձին անհատի մարմնական ուժը. ա՛յլ օրենքներ կան այստեղ և պայքարի ավելի անշոշափելի ու նուրբ զենքեր, որոնք սակայն շատ ավելի են մահացու ու հատու, քան քո մետաղյա մկանները և բրոնզյա բռունցքները…\nԱյսպե՛ս է, սիրելի Բաղղասար:\n\nՄի անգամ կամերայում նստած ես միտք էի անում, թե ի՞նչ է լինելու իմ քաղաքացիական դրությունը, երբ ես դուրս գամ Ուղղիչ Տնից, յուրաքանչյուր հիմնարկության հետ գործ ունենալիս պետք է հայտնե՞մ արդյոք, թե կալանավոր եմ եղել, դա պարտադի՞ր է արդյոք, թե ոչ: \nՄոտեցավ Բաղդասարը: \nՀետաքրքրվեցի իմանալ նրա կարծիքի, բայց ոչ թե ուղղակի հարցով, այլ կողմնակի ճանապարհով:\n\n— Բաղդասա՛ր, — ասի ես միամտաբար, — . որ դուրս գաս այստեղից ինչո՞վ ես զբաղվելու:\n\nԶարմացած նայեց երեսիս և ժպտաց ներողամտաբար, ինչպես մեծերն են Ժպտում երեխաների միամիտ հարցերին: \n— Ինչո՞ւ եք հարցնում:\n\n— Հենց այնպես...\nՈւ զգացի, որ սխալ է մոտեցումս: \nՈւզեցի շտկել սխալս, բայց, ինչպես ասում են հոնքը շինելու փոխարեն աչքն էլ հանեցի: \nՀարցրի պարզապես.\n— Եթե, ազատվելուց հետո, գործ ունենալու լինես որևէ հիմնարկության հետ՝ պիտի հայտնե՞ս, որ կալանավոր ես եղել:\n\nՆա ավելի ևս զարմացած, համարյա ապշած, երկար նայեց երեսիս, զննող հայացքով տնտղեց դեմքս, ժպտաց ու կամացուկ ասաց.\n— Լրտես հո չե՞ք...\nԹեկուզ գիտեի կալանավորների, մասնավորապես Բաղդասարի, ծայր աստիճանի կասկածոտ լինելը այնուամենայնիվ նրա այդ խոսքերը ծայր աստիճանի ծանր տպավորություն թողին իմ վրա:\n\n— Չե՞ս ամաչում, Բաղդասա՛ր, — ասի ես Բաղդասարին, — պատվաբեր չի տղամարդուն այդքան կասկածոտ լինելը:\n\n— Ո՞նց չլինեմ ընկեր Չարյանց — առանք զղջալու պատասխանեց Բաղդասա րը. — կյանքումս հենց ո՛ւմ որ հավատացել եմ զղջացել եմ: \nՄա՞րդ էլ մարդու հավատա... \nՀարազատ հո՛րս չեմ հավատա, էլ ո՞ւր մնաց ընկերոջ... \nՀենց ո՛վ ուզում է լինի:\n\nԻր ապրած կենդանական կյանքի դառն փորձն էր խոսում Բաղդասարի շրթունքներով — և նրան դժվար էր հակառակը համոզել:\n\nԵս այդտեղ նկատեցի մի հետաքրքիր գիծ ևս նրա հոգեբանության մեջ, որ ընդհանրապես հատուկ էր բոլոր կալանավորներին, իսկ, իհարկե, գերազանց չափերով՝ լյումպեններին: \nՆրանք չէին հասկանում զուտ տեսական, սկզբունքային հետաքրքրությունը որևէ հարցով: \nՄի բան, որ բխում էր, իհարկե, նույն կասկածամտությունից: \nՀեռավոր աստղերի մասին էլ հարցնելու լինեիր նրանց, նրանք կաշխատեին դրա հետևը թաքցրած որևէ գործնական, կոնկրետ նպատակի հետապնդում տեսնել, մի նպատակի, որը կարող է օգուտ տալ նրանց, կամ վնասել: \nԼինեին կարծես որսորդական շներով շրջապատված գազաններ, որ յուրաքանչյուր կողմից սպասում են վտանգի: \nԵվ այս տեսակետից էլ ամենաարտահայտված տիպը — Բաղդասարն էր: \nԱյդ օրը, երբ Բաղդասարը ցույց ավեց դեպի ինձ այդքան կասկածոտ վերաբերմունք ես որոշեցի «վրեժխնդիր» լինել — իհարկե, փորձելու համար նրա բնավորության մի ա՛յլ կողմը ինքնասիրությունը: \nԱյդ նպատակով ես որոշեցի դիպչել նրա ամենանուրբ տեղին «տղամարդ», «քաջ» մարդ լինելու համարումին:\n\nԵրեկոյան ժամը 11-ին, կամ 12-ին, երբ բոլորն արդեն պառկել էին տեղերում և պատրաստվում էին քնելու — ես հանկարծ ասացի Բաղդասարին բարձրաձայն, որպեսզի լսի ամբողջ կամերան.\n— Բաղդասա՛ր, ա՛յ, դու ամենաքաջ մարդն ես համարում քեզ ամբողջ Ուղղիչ Տանը, այնինչ այսօր մի քանիսն ինձ ասացին, որ քեզանից վախկոտն ամբողջ Ուղղիչ Տանը չկա... \nՈր դու հերոս ես միայն ռեցիդիվիստ լակոտների շրջանում...\nԱյդպիսի մի միտք մի քանի օր առաջ ճիշտ որ ինձ հայտնել էին լենինականցի կալանավորները, որոնք առհասարակ, որպես տոհմային Լենինականցիներ տառապում էին պարծենկոտությամբ, — բայց նրանց չէի հավատում: \nԻսկ Բաղդասարին ես այդ հայտնեցի վերացական ձևով, իբր «ոմանց» կարծիք՝ նախ մի փոքր նրան «խոցելու» և ապա նրա վերաբերմունքն իմանալու համար: \nԵվ ես ափսոսացի ու զղջացի, որ արի այդ փորձը...\n\n\n\n\n\nԻժի կծածի նման վեր թռավ իր տեղից, հենց որ իմ ասածի իմաստն ըմբռնեց, Բաղդասարը, և ամենից առաջ, որպես նախերգանք՝ մի հիսուն հարկանոց հայհոյանք ուղարկեց ասողների հասցեին: \nԱչքերը ոխով լցվեցին, թույնով ու անհանգստությամբ:\n\n— Ո՞վ է ասում, — հարցրեց խռպոտ ձայնով, — ե՛ս նրանց — և այլն, և այլն: \nՉէ՛, մի դուք ասեք, ընկե՛ր Չարյանց, թե ո՞վ է էդ ասել, որ նրա հետ ես խոսեմ, և ո՛չ թե ձեզ...\nՈւ դարձավ կամերային.\n— Ո՞ր մեկի տակին է մինչև օրս պառկել Բաղդասարը. ո՞ւմ ճանապարհից մի կողմ քաշվել, որպեսզի նա անցնի... \nՈ՞ւմ առաջ է խեղճացել կամ ստորացել: \nԷն ո՞ր կալանավորն է, որ մի փոքր դիպել է Բաղդասարին ու պատասխան չի ստացել... \nՉէ՛: \nմի ասե՛ք, ընկե՛ր Չարյանց, թե ո՞վ է էդ ասող լածիրակը...\nԵվ հանկարծ բարկացավ ինձ վրա:\n\n— Գիտե՞ք ինչ, ընկե՛ր Չարյանց, էդ խոսքը հե՛չ ասելու խոսք չէր, որ դուք ինձ ասիք... \nԻսկի՛ տղամարդու խոսք չէր էդ խոսքը:\n\n— Ես իմ խոսքը չեմ ասում, Բաղղասա՛ր, ուրիշներինն եմ ասում:\n\n— Էդ ուրիշները թող գան ինձ ասեն, ինչո՞ւ են ձեզ ասում: \nԹող Բաղդասարի՛ն ասեն, որ իմանան պատասխանը... \nԻսկի տղամարդու բան չի ուրիշի կռնակին բամբասելը...\n— Ինչո՞ւ բամբասել, — ավելի տաքացրի ես նրան. — …մարդիկ մասնավոր խոսակցության ժամանակ իրենց կարծիքն են հայտնել: \nՉունե՞ն իրավունք:\n\nԲաղդասարը խեղդվում էր բարկությունից, ուտում իրեն: \nԿատաղությունից քաշեց՝ քիչ մնաց ճղեր իր շապիկը: \nՀետո հանկարծ իբրև թե խեղճացավ, բայց էսպես փոխեց իր գործելակերպը:\n\n— Լա՛վ, ընկե՛ր Չարյանց, — էն վերջին, հետին կալանավորից էլ հետինն է Բաղդասարը: \n— Էն Ազա՛տն էլ (այսինքն մեր կամ նրան մաքրողը, նախկին որբը) — ասլան է Բաղդասարից... \nՈւզո՞ւմ եք կռանամ, թող Ազատը խփի...\nՄի երկու վայրկյան պառկեց, գլուխը ծածկեց վերմակով, իբր վերջացած է համարում զրույցը, սակայն չհամբերեց, կրկին նստեց անկողնում: \nԿրկին ինձ դիմեց, բայց այնպես, որ լսեն բոլորը.\n— Գիտե՛ք ինչ, ընկե՛ր Չարյանց. Ուղղիչ Տունը քաջության տեղ չի. էստեղ քաջության տեղ չի: \nԻ՞նչ է, ուզում էիք, որ Բաղդասարն էստեղ փահլվանությո՞ւն աներ, ղոչի՞ խաղար, որ քաջ մարդ դառնար ձեր աչքին...\n— Ես ոչինչ չեմ ուզում, Բաղդասա՛ր, հանգստացի՛ր: \nՈւշադրություն չդարձրեց խոսքիս, շարունակեց.\n— Տղամարդը սարումը ցույց կտա իր քաջությունը, կամ քուչումը... էստեղ մարդիկ կտեսնեք, գյուղացիներ՝ խեղճից էլ խեղճ... \nԷնպե՛ս սելիֆ` գառից էլ գառը... էդ մեր Ազատն էլ որ խփի ձայն չեն հանի: \nԲայց հապա մի դրանց սարում ռաստ եկեք... \nԻնձ պես տասին կուտեն ու անունս էլ չեն Հարցնի՝ Բաղդասա՞ր է, թե Կարապետ... \nԳնացե՛ք էդ ձեր ասողներին ասեք, որ խեղճից էլ խեղճ է Բաղդասարը, Բաղղասարը հե՛չ: \n— Իսկի ասելու խոսք չէր էդ ձեր ասած խոսքը, ընկե՛ր Չարյանց, իսկի՛ ասելու խոսք չէր…\nԵվ այսպես համարյա մինչև լույս բորբոքվեց ու անհանգստացավ այդ գիշեր Բաղդասարը, իսկ երբ քնեց քնի մեջ անգամ անհանգիստ շուռումուռ էր գալիս, ոտները դուրս հանում վերմակից, շրթունքները շարժում...\nԱռհասարակ հանգիստ բնավորություն ուներ՝ աշխատում էր պահել իրեն, որպես Ուղղիչ Տան ոլիմպացի: \nՀաճույքով հովանավորում էր նորեկ ռեցիդիվիստներին եթե իր հովանավորությանն էին դիմում: \nԱռհասարակ պահում էր իրեն, որպես լյումպենական պարագլուխ, ժիգանային ղեկավար: \nԵվ պարզ էր, որ խոր էր իմ խոսքերով հասցրած վերքը, այդ խոսքերից հետո Բաղդասարը շուտ չէր կարող հանգստանալ:\n\nԵվ ես այդ գիշեր համոզվեցի, որ եթե նախկին բանտերում լիներ՝ Բաղդասարը կա՛մ կխեղդեր ինձ տեղնուտեղը, կամ կիմանար իրեն զրպարտողների անունները: \nՍակայն նա լավ էր հասկանում, որ ո՛չ Ուղղիչ Տունն է նախկին բանտը, ոչ էլ ես նրանից վախեցողը: \nՈւղղիչ Տունը նպաստավոր վայր չէր ժիգանական հերոսությունների ու սխրագործությունների համար, յուրաքանչյուր այդպիսի փորձ կարող էր նետել հերոսին մի հեռու մեկուսարան, ուր ո՛չ Ուղղիչ Տան քնքուշ ռեժիմը կլիներ, ո՛չ էլ վարչության ավելի քան քնքուշ վերաբերմունքը: \nՄեզ մոտ ոչ միայն խստիվ արգելված էր մարմնական պատիժը, այլև հասարակ հայհոյանքի համար կարող էր դուրս թռչել պաշտոնից վարչության որևէ ներկայացուցիչ: \nԷլ ես չեմ խոսում մշտապես բաց կամերաների, քաղաք գնալու հնարավորության, արձակուրդների և այլ սքանչելի բաների մասին, որոնցից կարող էր լիովին օգտվել յուրաքանչյուր կալանավոր: \nԲաղդասարն այդ բանն ինձանից լավ էր հասկանում և ամեն կերպ աշխատում էր ժամանակավորապես զսպել իր ժիգանական բնազդները:\n\nՎերջին ժամ տնակներում իրեն միանգամայն հանգիստ էր պահում Բաղդասարը և ամեն կերպ աշխատում էր ուղղված կալանավոր երևալ: \nՈւզում էր նույնիսկ վերևի կամերաներից իջնել ներքև, ուր տեղավորված էին մեծ մասամբ աշխատավոր, պատահական, ոչ «պրոֆեսիոնալ» կալանավորները: \nԱնգամ խնդրում էր, որ իրեն գործ տան կուլտբաժնում, բայց երբ առաջարկեցին մի տեխնիկական գործ հրաժարվեց: \nԱյստեղ էլ, ինչպես «բռունցքային» գործերում, ուզում էր եթե ոչ առաջինը, գոնե վերջինը ևս չլինել:\n\nԱյսպես էր Բաղդասարը:\n\nՈւղղիչ Տնից դուրս գալուց հետո ես տեղեկացա որ նա, այնուամենայնիվ, ինչ-որ հանցանքի համար ուղարկվել է մեկուսարան: \nՆայես ի՞նչ է անում հիմա, ի՞նչ ժիգանական սխրագործություններ, Նոր-Բայազեդի մեկուսարանում Բաղդասարը...\nԻնչպես այս գլուխը, այնպես էլ ընդհանրապես Բաղդասարի մասին գրելիս, միշտ ծակում է ուղեղս այն միտքը, թե ի՞նչ պիտի մտածի Բաղդասարը՝ իր մասին գրածներս կարդալիս: \nԵրևի նրա մեջ պիտի ամրանա այն համոզմունքը, թե ես «լրտես» եմ եղել և այժմ էլ մատնում եմ իրեն հրապարակորեն... \nՈւ է՛լ ավելի պիտի ամրանա Բաղդասարի սրտում առանց այդ էլ չափազանց խոր նստած անվստահությունը դեպի ինտելիգենտները...\nԼսո՞ւմ ես, սիրելի Բաղդասար. — իզո՛ւր ես կասկածում: \nՔո մասին իմ տպավորությունների գրքում արված այս զրույցները տեսական զրույցներ են միայն, ուրիշ ոչինչ: \nԵվ միանգամայն վստահ եղիր, որ սրանից չի գա քեզ և ո՛չ մի վնաս:\n\nԱզնի՛վ խոսք, Բաղդասա՛ր:\n\nXIX. Ովքե՞ր են Ուղղիչ Տան ներքին, կենցաղային հեգեմոնները, Մադոյի հացադուլը, Սերյոժի թունավորումը, հին գայլերը, եզրակացություններ\nՔրեական կորպուսի ութերորդ կամերան տեղափոխվելուց հետո միայն ես միանգամայն համոզվեցի, որ Ուղղիչ Տան ներսում, կալանավորների ներքին կենցաղային միջավայրում, զուտ կալանավորական հասկացողություններ և բարոյական նորմեր ստեղծողները ո՛չ այլ ոք են, եթե ոչ լյումպեն կալանավորները: \nՆրանք դեռևս դրսում, Ուղղիչ Տուն մտնելուց առաջ, հին, փորձված, նախկին բանտային հերոսներից ժառանգած որոշ «դաստիարակությամբ» էին Ուղղիչ Տուն մտնում և աշխատում տարածել այստեղ իրենց ազդեցությունը, հաստատել ներքին կալանավորական կենցաղում իրենց «հոգևոր», «գաղափարախոսական» հեգեմոնիան:\n\nԻբրև շերտ, իբրև խմբավորում՝ ամենից կազմակերպվածներն էին նրանք, կազմակերպված ոչ թե գիտակցաբար, ձևականորեն, այլ տարերայնորեն, բնականաբար: \nԱյս հանգամանքին օգնում էր նաև այն, որ նրանցից շատերը դրսում, դրսի աշխարհում ևս իրար հետ են եղել, ապրել ու «աշխատել» են միևնույն պայմաններում, շատ անգամ միևնույն մարդկանց հետ: \nԵվ սրանք էին էլի, որ կապ ունեին դրսում մնացած իրենց ընդհանուր ընկերների, իրենց նման լյումպեն ժիգանների հետ, որոնցից և ժամանակ առ ժամանակ, թեկուզ շատ չնչին չափով, բայց այնուամենայնիվ ստանում էին նյութական օժանդակություն և երբեք չէին կտրում նրանց հետ իրենց բարոյական կապը: \nԵրբ նրանցից մեկը քաղաք էր գնում բոլորն էլ հանձնարարում էին բարեվել այսինչ կամ այնինչ ընդհանուր ծանոթին, հանձնարարություններ էին անում և միշտ շատ կենդանի հետաքրքրություն ցույց տալիս դեպի դրսի ընկերները: \nԴա մի ամբոդջ կաստա էր, պրոֆեսիոնալ ժիգանների մի ամբողջ աշխարհ, որ թե իր առանձին կաստայական շահերն ուներ և թե դրանց հոգի վրա առաջացած կաստայական գաղափարախոսությունը: \nՀենց այդ կաստայի ամենացայտուն ներկայացուցիչն էր, ամենալավ արտահայտիչը — մեր Բաղդասարը: \nԱյս մարդկանցից յուրաքանչյուրի համար սովորական բան էր Ուղղիչ Տունը, սա նրանց սոցիալական պայքարի մշտական պայմաններից մեկն էր, և պարզ էր, որ սրանք պետք է լինեին Ուղղիչ Տան ներսում «բանտային» հոգեբանության ու բարոյական հասկացողությունների կրողներն ու ջատագովողները: \nԵվ այս իմաստով, իհարկե, միանգամայն իրավացի էր, իր կաստայի պայմաններից ելնելով միանգամայն տրամաբանական էր Բաղդասարը, երբ ասում էր մեզ.\n— Ինչպե՞ս կարող ենք մենք և դուք հավասար կալանավորներ լինել, ինչպե՞ս կարող ենք հավատալ ու վստահել իրար:\n\nՆա, իհարկե, չէր ասում, բայց ինքնին հասկանալի էր, որ ուզում է հասկացնել, թե Ուղղիչ Տունը մեր կյանքում մի պատահական նրբափողոց է, որից մենք վաղը դուրս կգանք և կաշխատենք էլ երբեք չվերադառնալ, — այնինչ նրա ու իր նմանների համար գոյության պայքարի անխուսափելի պայմաններից մեկը, որից նրանք ևս, իհարկե, աշխատում են խուսափել, բայց, իհարկե, ո՛չ այն իմաստով, ինչ իմաստով որ մենք: \nԱյս բանը Բաղդասարը շատ լավ էր հասկանում, որովհետև նա իր նմաններից մեկն էր, որ իր կաստայական գիտակցությունը հասցրել էր մշակված աշխարհայացքի, ժիգանական յուրօրինակ կենսափիլիսոփայության: \nԱյս ամենից հետո միանգամայն հասկանալի և բնական է, որ Ուղղիչ Տան բնակչության մեջ այս տարրն էր, որ իրեն բացարձակապես հակադրում էր վարչությանը: \nՈւղղիչ Տան վարչությունը սրանց, այսպես ասած՝ կաստայական թշնամին էր ինչ վարչություն էլ դա լիներ: \nԱյս հակադրությունը չէր կրում, իհարկե, ո՛չ մի քաղաքական բնույթ: \nՍա պարզ է ինքնին և ոչ մի բացատրություն չի պահանջում: \nԻնչպես չկան «լավ» թշնամիներ, այլ կան թշնամիներ, որոնց «վատությունները» կարող են տարբերվել իրարից քանակով ու աստիճանով, — այնպես էլ սրանց աչքին հավասարապես թշնամիներ էին նախկին բանտային վարչությունը և ներկա խորհրդայինը: \nԻրենք էլ շատ լավ էին գիտակցում, որ տարբերությունն այս թշնամիների մեջ հսկայական է, բայց դա չէր փոխում հարցն ըստ էության: \nԹշնամին թշնամի էր մնում, և տարբերությունը նրանց աչքին միմիայն «ձևական» էր: \nԵվ նրանք, իբրև պրոֆեսիոնալ պայքարողներ այդ թշնամու դեմ ծանոթ էին Ուղղիչ Տան պայքարի բոլոր թույլատրելի և անթույլատրելի միջոցներին: \nՀացադուլ, մահացու հացադուլ, բողոքներ դատախազությանը, սպառնալիք և ուղղակի ահաբեկում մատնիչների — այս բոլոր զենքերից նրանք հարկ եղած դեպքում օգտվում էին լիովին: \nԱվելին՝ նրանք կապ էին պահում և այլ Ուղղիչ Տների հետ, իհարկե՝ այդ տների համապատասխան տարրերի հետ, և նրանք ծանոթ էր շատ անգամ հեռավոր Ուղղիչ Տների անցուդարձը: \nՆրանցից շատերը եղել էին և այլ Ուղղիչ Տներում ու հաճախ ոգևորված պատմում էին իրար այսինչ կամ այնինչ անդրկովկասյան, կամ անգամ համամիութենական մասշտաբով հայտնի ժիգանի հերոսություններն ու սխրագործությունները: \nՇատ անգամ արյունոտ ու զարհուրելի լեգենդներ էին դրանք, պինկերտոնյան գրականությունը հիշեցնող լեգենդներ, որոնք սակայն հմայում էին նրանց սիրտը և ռոմանտիկ, հերոսական փայլ տալիս այդ տկլոր մարդկանց աչքերին:\n\nՄի անգամ ես պատմեցի Բաղդասարին մի ռուս բանդիտի մասին, որ քսանից ավելի հարձակումներ էր կատարել թալանի նպատակով, որոնց ժամանակ սպանել էր 117 հոգի: \nԱյդ մասին ես կարդացել էի մի ամսագրում, ուր բերված էր և նրա դատավճիռը: \nՀայտնեցի Բաղդասարին և այդ: \nԲաղդասարի աչքերը վառվեցին մի ամեհի բոցով, և նա ձեռնթափ բացականչեց.\n— Եվ նրան գնդակահարեցին... \nԱփսո՜ս... \nԱյդպիսի քաջերին գնդակահարում են, իսկ խեղճերին թողնում...\nԱհա այդ մարդկանց հոգեբանության ամենացայտուն արտահայտությանը:\n\nԵս դեռ նոր էի ընկել Ուղղիչ Տուն, երբ մի անգամ երեկոյան քրեական կորպուսի միջանցքը մտնելիս նկատեցի, որ մի խումբ կալանավորներ իրար մոտ խռնված ինչ-որ խորհրդավոր փսփսում են ու նայում հատակին, իսկ մեկը գլուխը կախ և ձեռքերով քիթը բռնած՝ հեռանում է նրանցից: \nՄոտեցա, — ես արդեն դեմքերով բոլորին ճանաչում էի, — Վալոն էր, Խուժան-Խաչոն, Մագոն, Սերյոժը և էլի մի քանի ռեցիդիվիստներ: \nՆայեցի հատակին արյան կաթիլներ: \nՆկատեցի և այն, որ ես հենց որ մոտեցա՝ նրանք լռեցին և աշխատեցին ցրվել:\n\n— Ինչ բան է, — հարցրի Խաչոյին:\n\n— Ոչի՛նչ, բան չկա, — ժպտալով պատասխանեց Խուժան Խաչոն մարդու քիթ արնավ:\n\nՏեսա, որ չեն ուզում ասել, օրորեցի գլուխս ու հեռացա: \nՊարզ էր, որ ծեծել էին այն հեռացող կալանավորին, որին ես չէի ճանաչում: \nԵրբ երկու քայլ հեռացա նրանցից Սերյոժը մոտեցավ իմ հետևից և խորհրդավոր կերպով ականջիս շշնջաց.\n— Թիֆլիսա բերդը շպիոնություն է արած՝ մի քիչ խրատեցինք...\nԵվ ես հիշում եմ մի քանի այդպիսի դեպքեր:\n\nՄի անգամ ներկայացում կար թատրոնում, երբ մոտեցավ ինձ Մադոն, Սերյոժի ընկերը, մի ռեցիդիվիստ երիտասարդ, և հայտնեց, որ պետը Սերյոժին մեկուսարան է դրել: \nԽնդրում էր միջամտեմ, որ ազատի: \nԱյդպիսի խնդիրներով նրանք հաճախ էին ինձ դիմում, որովհետև սկզբից ևեթ ես ընտրվեցի կուլտկոմիսիայի նախագահ և, որպես այդպիսին, կարող էի բարեխոսել վարչության առաջ այս կամ այն կալանավորի համար: \nԽոսեցի պետի հետ, որ նստած էր դահլիճում, նա ասաց, որ արդեն կարգադրել է ազատել: \nՄեկուսացնելու պատճառը մի ինչ-որ երիտասարդ կալանավորի բողոքն է եղել, թե իբր Սերյոժը նրան անպատշաճ առաջարկություն է արել: \nԳուցե զրպարտություն էր, սակայն տվյալ դեպքում այս չէ էականը, այլ Սերյոժի վարմունքն իբրև ռեցիդիվիստի, որին քաջ ծանոթ էին վարչության դեմ պայքարելու բոլոր միջոցները:\n\nԵրբ ես հայտնեցի Մադոյին, որ արդեն կարգադրված է Սերյոժին ազատել — նա գնաց: \nՍակայն չանցած երեք րոպե՝ նա եկավ հևիհև և վախեցած հայտնեց.\n— Սերյոժը թունավորվել է...\n— Ո՞նց թե թունավորվել...\n— Քիմիական թանաք է խմել, հրեն բերան-մերան կապտած մեռնում ա...\nՎազեցինք ներքև և միջանցքում հանդիպեցինք հսկիչներին ու մի քանի կալանավորների, որ Սերյոժին տանում էին հիվանդանոց: \nԿուրծքը բաց, երեսն ուռած, շրթունքներն ու ատամները քիմիական թանաքի գույն ստացած Սերյոժը հառաչում էր, տնքում և ձեռքերով սեղմում կոկորդը՝ իբր խեղդվում է: \nԱնմիջապես մտածեցի, որ սարքած բան կլինի: \nՏարան հիվանդանոց, խողովակով ջուր լցրին կոկորդը, սիրտը թափեց և հանգստացավ: \nՉե՞ս ամաչում — ասաց պետը նրան, երբ նա ոտքի կանգնեց և լվաց երեսը. — սա ի՞նչ անամոթություն է:\n\n— Բյա ի՞նչ անեմ, հընգե՛ր պետ. ընձի լավ էր դանակով տայիր փորս-մորս թափեիր, քանց թե հավատայիր էդ խոսքին...\nԻնչպես իմ, այնպես էլ պետի կարծիքով Սերյոժի նկատմամբ «էդ խոսքին» կարելի էր հավատալ, սակայն փաստ չկար, վկաներ չկային — և Սերյոժը տոնում էր իր հաղթանակը:\n\nՄի անգամ էլ կանգած էի պետի առանձնասենյակում, մռայլ ժպիտը դեմքին ներս մտավ կրկին այդ Մադոն, Սերյոժի ընկերը:\n\n— Ի՞նչ կա, — հարցրեց պետը չոր՝ իր զարմանալի հոտառությամբ իսկույն ըմբռնելով, որ էլի տրագի-կոմիկական պատմություն է պատահելու:\n\nՄադոն չպատասխանեց, այլ լուռ մոտենալով դրեց պետի առաջ մի փոքրիկ գրություն: \nՊետը կարդաց, սառը նայեց նրան և հանգիստ պատասխանեց.\n— Լա՛վ: \nԷսօր թուղթդ կուղարկեմ: \nՈւրիշ ոչի՞նչ:\n\nՈւ չհեռացրեց սառը, թափանցող հայացքը Մադոյի դեմքից — մեկ, երեք, հինգ վայրկյան: \nՄադոն մեղավոր ժպտաց:\n\n— Բա ի՞նչ անեմ, ընկեր պետ, մեռնում եմ:\n\n— Է, որ հացադուլ արիր — պիտի սաղանա՞ս:\n\n— Ասում եմ` բալքամ բալնիցեն ղրկեն ապելացի անեն…\n— Ի՞նչ «ապելացի»:\n\n— Գրիժես խեղդում ա: \nՄեռնում եմ:\n\nՊետը, որի դեմքի ոչ մի մկանը դեռ չէր շարժվել — անակնկալ կերպով ծիծաղեց: \nԾիծաղը փոխվեց քրքիջի, ձեռքը ձեռքին խփեց, հետո հազաց և հանկարծ նույն լուրջ, սառը դեմքն ընդունելով հանդարտ, սառը ձայնով, որի մեջ նախատինքի շեշտ կար, ասաց:\n\n— Առ: \nԱմոթ է: \nՃղի դե՛ն գցի: \nԳնա՛:\n\nՄադոն, միշտ նույն մեղավոր-հիմարական ժպիտը դեմքիս մոտեցավ սեղանին, վերցրեց իր գրությունը, ճղեց. գնաց: \nԵրբ Մադոն հեռացավ պետն ինձ ասաց:\n\n— Էսպես էլ մարդիկ կլինեն, չես հասկանում... \nՀացադուլ եմ անում, թե ինչ է գրիժա ունեմ, դատախազին կանչի: \nԹե գրիժա ունես — հրե՛ն հիվանդանոցը, հրե՛ն բժիշկը: \nԹե դու գրիժա ունես — դա էլ ունի: \nԻնքն էլ ամաչեց իրա արածից:\n\nԲայց և այնպես, մի օր անց Մադոն այնուամենայնիվ հացադուլ հայտարարեց և դատախազն եկավ: \nԵկավ այլ գործերով, ինչպես գալիս էր հաճախ. Մադոն ինքն էլ գիտեր, որ առանց իր հացադուլի էլ նա կգա, և ինքը կարող է հայտնել նրան իր բաղձանքը: \nՍակայն էապես այդ չէր նրան հետաքրքրողը: \nՆա «բողոքել» էր ուզում, «պայքարել», ինչպես իսկական ռեցիդիվիստ, ժիգանական հերոս:\n\nԵս ներկա էի դատախազի հետ ունեցած նրա զրույցին և տեսա այդ հերոսական պայքարը:\n\n— Դուք ինչի՞ դեմ եք բողոքում, — սառը հարցրեց դատախազը:\n\n— Գրիժա ունեմ՝ չեն ուղարկում ապելացի:\n\n— Բժիշկը նայե՞լ է:\n\n— Նայել է:\n\n— Ի՞նչ է ասում:\n\n— Ասում է... ասում է... \nԸնկե՛ր դատախազ, մեռնում եմ — չեն ուղարկում ապելացի անեն...\n— Եթե կարիք լինի ուղարկելու կուղարկեն, — հանգիստ ասում է դատախազը. — ուրիշ բողոք չունե՞ք:\n\n— Ո՛չ, ընկեր դատախազ:\n\n— Դուք ազատ եք:\n\nՍրանով էլ վերջացավ Մադոյի ցույցը, Մադոյի հերոսական պայքարը Ուղղիչ Տան վարչության դեմ...\nԻ՞նչ շահեց Մադոն սրանից — չգիտեմ, բայց նա գոհ էր: \nՀարկավոր էր ապացուցել, որ նա կարող է հացադուլ հայտարարել և կանչել դատախազին — և նա ապացուցեց: \nՈւրիշ բան արդեն չէր էլ պահանջվում ապացուցելու: \nՀետագայում ես լսեցի, թե Մադոն ինչպիսի վառ, հերոսական գույներով է նկարագրել կամերաներում իր այդ բողոքր դատախազին: \nԴա մի փոքրիկ լեգենդ էր, մի փոքրիկ ռեցիդիվիստի մի փոքրիկ լեգենդ...\nՍակայն ես մի անգամ տեսա, թե երբեմն ի՛նչ աստիճանի կարող է հասնել այդ մարդկանց համառությունը և ի՞նչ միջոցների կարող են երբեմն նրանք դիմել՝ իրենց նպատակին հասնելու նկատառումով: \n— Նրանք հին գայլեր էին երևում, այդ երկու թուրք կալանավորները, որ ուղարկված էին Բաթումից՝ Պարսկաստան աքսորելու: \nՆրանց ձերբակալել էին Բաթումում պատահաբար, իբրև կասկածելի անձնավորությունների: \nՄոտներից դուրս էր եկել մեծ քանակությամբ դրամ, իսկ թե որտեղի՞ց է դրանց մոտ այդ դրամը չեն պատասխանել: \nԱնցագիրներ ևս չեն ունեցել: \nՀայտնել են, թե երևանցիներ են: \nԷտապով ուղարկել էին Երևանի Ուղղիչ Տունը, որ այստեղ ճշտեն նրանց ով լինելը, իսկ եթե չճշտվի աքսորեն Պարսկաստան: \nԲայց Երևանում ևս նրանք չկարողացան երաշխավորներ ներկայացնել: \nՏրված էր որոշ ժամանակա միջոց, որից հետո նրանք, ըստ ուղարկվող իշխանությունների որոշման՝ պիտի տարվեին պարսկական սահմանը և, ազատ արձակվեին: \nՆրանք չէին ուզում Պարսկաստան անցնել, այդ հին գայլերը, իսկ ժամանակն անցնում էր, մոտենում էր առաքման օրը: \nՆրանք հեռագրել էին Բաթում, աջարական իշխանություններին, որպեսզի մի շաբաթ ևս թույլատրեն մնալ, մինչև երաշխավորներ ներկայացնեն: \nԵրկու օր էր մնացել էտապին, իսկ պատասխան չկար: \nԵվ ահա նրանք որոշել էին բողոքել:\n\nՀետաքրքիրն այն էր, որ նրանք մեր Ուղղիչ Տունն ընկնելուն պես իսկույն կապ հաստատեցին Բաղդասարի հետ: \nՆրանցից մեկը հենց այն կալանավորն էր, որին ես տեսել էի մեր կամերայում՝ Բաղդասարի հետ «բայբուրդ» խաղալիս: \nՆրանք շատ շուտ էին ճանաչում ու գտնում իրար — քրեական աշխարհի այդ ասպետները:\n\nԱյդ օրը ես նստած էի կամերայում, — ժամը մոտավորապես առավոտյան 11-ն էր — երբ հանկարծ ներս ընկավ Բաղդասարը.\n— Թուրքերը էն ա՝ փորները ճղել — դատախազին են ուզում: \nԳնացե՛ք տեսեք, — ասաց նա հանգիստ:\n\n— Ո՞ր թուրքերը:\n\n— Էն բաթումցիները: \nՀրեն սեկրետում պառկած արյունը ջրի նման թափվում է ցած: \nԳնացեք, տեսեք:\n\nԳնացի մեկուսարանը: \nԱյնտեղ էր արդեն հիվանդանոցի բժիշկը: \nԱյնտեղ հավաքվել էին և մի քանի կալանավորներ և երկու հսկիչ:\n\nՆրանք պառկած էին երկու կողք-կողքի դրած կոյկաների վրա, շապիկ վարտիքով, վրաներին վերմակ: \nՄեկը վիրավորել էր իրեն իր աջ կողից, մյուսը երկու տեղից՝ կողից և փորից: \nՎիրավորել էին իրենց — պատուհանից պոկած ապակու կտորով:\nՎերքերը խոր չէին, սակայն բավականին արյուն էր եկել և դեռ շարունակում էր գալ: \nՀավաքված արյունը լճացել էր կողերին և համարյա ամբողջովին ներկել նրանց շապիկները: \nԱրյունոտ էին և նրանց ձեռքերն ու դեմքերը: \nԱյս ամենը թողնում էր ծայր աստիճանի ճնշող, քստմնելի տպավորություն:\n\nՆերս մտնելով ես չափազանց զարմացա, որ բժիշկը կանգնած է այդտեղ, արյունը հոսում է մարդկանց վերքերից, իսկ նա չի օգնում, չի կապում վերքերը:\n\n— Ինչո՞ւ չեք կապում, — հարցրի զարմացած:\n\n— Չեն թողնում հիմարները, ասում են՝ մինչև դատախազը չգա, չենք թողնի:\n\n— Ո՞նց թե, կապեցեք զոռով:\n\n— Չի կարելի, — ասաց բժիշկը հանգիստ, ինչպես ասում են ամենասովորական բաները, — օրենք չկա: \nԵթե չեն ուզում չի կարելի զոռով:\n\nՇվարած չգիտեի ինչ պատասխանել: \nԹուրքերեն ասի նրանց, որ եթե սիրով թույլ չտան ստիպված կլինեն զոռով կապել:\n\n— Խորհրդային բանտերում բռնություն չկա, էդպիսի օրենք չկա գրված, — հանգիստ պատասխանեց նրանցից մեկը, — մինչև դատախազը չգա չի կարելի:\n\nԻսկ արյունը շարունակում էր հոսել ու հոսել, բայց նրանք հանգիստ էին, չէին անհանգստանում:\n\n— Բայց թե ո՞նց կլինի, — դիմեցի բժշկին. — Էսպես հո կարող են մեռնել...\nՄի՛ք անհանգստանա, — ժպտալով պատասխանեց բժիշկը: \n— Վերքերը վտանգավոր չեն: \nՉկարծեք թե առաջին անգամ են սրանք այս բանը փորձում, հին գայլեր են երևվում... \nԱյնպես չէին կտրի, որ վնասվեն: \nԻսկ մինչև դատախազը չգա ոչ մի դեպքում թույլ չեն տա կապել: \nԱմբողջ պատմությունն էլ հենց դրա համար է սարքած...\nԵս նայում էի նրանց, այդ հին գայլերին, որոնք պառկած էին հանգիստ, բժիշկը կանգնած էր կողքներին, արյունը հոսում ու հոսում էր կողերից, բայց նրանք համառ կերպով արգելում էին օգնություն հասցնել: \n«Ցնցող տպավորությունը» պահում էին դատախազին: \nՆրանցից մեկը մոտ 40 տարեկան կլներ, մյուսը 30. երկուսն էլ առողջ տղամարդիկ, սափրած գլուխներով ու դեմքերով, ուղիղ, հաճելի տղամարդկային դիմագծերով: \nՔաղաքներում ապրած լյումպեններ էին երևում, հին աֆերիստներ, հին գայլեր: \nԵվ պարզ էր, որ առաջինը չէր մեր Ուղղիչ Տունը, ուր ընկել էին նրանք: \nՔաջ ծանոթ էին ուղղիչ տնային բոլոր օրենքներին: \nՊարզ էր և այն, որ նրանք նույնքան հեռու էին երևանաբնակ թուրքեր լինելուց, որքան անցանկալի էր նրանց համար Պարսկաստան ուղևորվելը: \nՆրանք, իմ կարծիքով, աջարացիներ էին կամ տրապիզոնցիներ. գոնե այդպես էին ասում նրանց դիմագծերը: \nԵրևանի թուրքերը, որ էապես պարսիկներ են կամ ադրբեջանական թաթարներ, ո՛չ շեկ մազեր ունեն, ո՛չ կապույտ աչքեր, ո՛չ էլ ուղիղ դիմագծեր:\n\nՎերջապես եկավ դատախազը և հայտնեց, որ իրենք էլ են հեռագիր ուղարկել, բայց պատասխան չի ստացվել: \nՀասկացրեց նրանց, որ իրենցից չի կախված այս գործը, մի բան, որ այդ աֆերիստները ևս շատ լավ գիտեին: \nԽնդրեցին մի հեռագիր ևս տալ, դատախազը համաձայնվեց — և նրանք թույլ տվին կապել վերքերը: \nՀետո նրանց տեղափոխեցին հիվանդանոց:\n\nԵրկու օր անց նրանք արդեն ոտքի վրա էին — այդ հին աֆերիստները, հին գայլերը:\n\nԱյո՛ սրանք էին իսկական կալանավորները և Ուղղիչ Տան ներքին, զուտ կալանավորական կյանքում ուրույն-կալանավորական տրամադրություններ ստեղծողները: \nՍրանք այն առանցքն էին, որի շուրջը դառնում էր իսկական կալանավորների մասսան, ա՛յն կալանավորների, որոնք պատահական տարրեր չէին Ուղղիչ Տանը և որոնց հանցագործությունը չէր կրում պատահական բնույթ: \nԳյուղական բանդիտները, խիստ մեկուսացման ենթարկված մարդասպաններն ու գոզերը, որոնք էապես չէին պատկանում այս Ժիգանների շրջանին — ներքուստ համերաշխ էին սրանց հետ, բաժանում էին կաստայական հասկացողությունները և անխոս ենթարկվում սրանց բարոյական նորմերին: \nԱյս շրջանից դուրս էին մնում միայն պատահական հանցագործները, գյուղացիների և նախկին խորհրդային ծառայողների խոշորագույն տոկոսը, որոնք ճնշող մեծամասնություն էին կազմում: \nԻնչ վերաբերում է լյումպեններին իմ խորին համոզմունքով անուղղելի տարրեր են սրանք և սրանց համար ոչ մի նշանակություն չունի, սրանց վրա ոչ մի ազդեցություն չի կարող ունենալ մեր ուղղիչ քաղաքականությունը: \nԱվելի շուտ սրանք կարող են փչացնել, իրենց ազդեցության տակ առնելով ուղղիչ ճանապարհից թեքել և՛ այն կալանավորներին, որոնք այլ պայմաններում միանգամայն ուղղելի տարրեր են, այնինչ սրանց շրջանն ընկնելով՝ տարվում են ժիգանական ռոմանտիզմով և դառնում անուղղելի հանցագործներ: \nՕրինակ մեր կամերայի Գլդանը: \nԳյուղացի, հազիվ չափահաս մի երիտասարդ, որ դատապարտված էր գողության համար: \nՀարկավոր էր տեսնել, թե ինչպիսի՛ ոգևորությամբ էր լսում ժիգանների արկածային վեպերը, որպիսի՛ փայլ էին ստանում այդ լեգենդները լսելիս նրա խոշոր, դեռ աշխարհ չտեսած աչքերը, որպեսզի միանգամայն պարզ լիներ այդ: \nԿարող եմ բերել և ուրիշ շատ օրինակներ: \nԲայց իբրև ամենալավ ապացույց հիշեմ և մի այլ երիտասարդի, այս անգամ արդեն նախկին խորհրդային ծառայողի, որ Ուղղիչ Տուն էր ընկել յուրացման համար: \nՆախկին կոմերիտական էր, շատ սրամիտ կուպլետներ էր գրում պատի թերթում: \nՍակայն նրան տեղավորել էին վերի կամերաներից մեկում, և նա այն աստիճան ժիգանների ազդեցության տակ էր ընկել, որ մեզ շատ դժվարությամբ հաջողվեց պոկել նրան այդտեղից և լծել կուլտ-կրթական աշխատանքի: \nՍակայն, կարծեմ, այս էլ չօգնեց, և նա այնպես էլ հեռացավ Ուղղիչ Տնից՝ իր հոգում տանելով այն այրող վարակը, որին կարելի է «ժիգանական ռոմանտիզմ» անունը տալ: \nՈւղղիչ Տունը այդ վարակիչ, այլասերող տարրերից փրկելու միակ միջոցը, իմ խորին համոզմունքով, — դրանց բոլորովին, միանգամայն առանձնացնելն է, այնպես, որ\nնրանք ոչ մի շփում չունենան այլ կալանավորների հետ: \nԵս կալանավոր էի, և ես տեսնում էի, որ դրանք, այսպես թե այնպես, կալանավորական ներքին կենցաղում կարողանում են տարածել իրենց «հոգևոր հեգեմոնիան: \nԻհարկե, այս բանը բացարձակ բնույթ չէր կրում և չէր էլ կարող կրել շնորհիվ այն մթնոտրտի, որ ստեղծել էր Ուղղիչ Տան պատերում կուլտրամինը: \nԲացի այս` սրանց ազդեցությունը կասեցնելու գործում հսկայական դեր էին կատարում արհեստանոցները վարչության ձեռք առած խիստ միջոցները` ամեն կերպ վերացնելու կալանավորական խմբավորումները: \nՍակայն պիտի ասել, որ բոլոր այս միջոցներն էլ կիսամիջոցներ էին, որ չէին կարող միանգամայն արմատախիլ անել ռեցիդիվիստների ազդեցությունը: \nԽոսք չկա, որ եթե վերոհիշյալ միջոցները մի փոքր թուլանային՝ Ուղղիչ Տան ներքին, կենցաղային ռեժիմն անմիջապես կանցներ բանդիտների և ռեցիդիվիստների ձեռքը, և նրանք արդեն բացարձակապես կտարածեին կալանավորական ամբողջ մասսայի վրա իրենց ո՛չ միայն «հոգևոր», այլև «մարմնական» հեգեմոնիան...\nXX. Ուղղիչ Տան գժերը. Արտաշ–«թազավորը», Հայրոն, Մահմեդը, Ալին, «Անահիտը»\nԵրևանի Ուղղիչ Տունն ընկնում էին երբեմն կատարյալ խելագարներ, կամ, ինչպես կալանավորներն էին ասում` «գժեր», որոնք փայլուն ասուպների նման սահում էին Ուղղիչ Տան երկնակամարով ու թողնում կալանավորների հիշողության մեջ անջնջելի հետքեր...\nՆրանք ձերբակալվում և Ուղղիչ Տուն էին բերվում որևէ հանցանքի համար, իսկ երբ պարզվում էր նրանց հոգեկան խանգարված վիճակը` տեղափոխվում էին հոգեկան հիվանդանոց:\n\nՆրանցից ամենահետաքրքիրն էր, իհարկե, — Արտաշ-թագավորը: \nԲարձրահասակ, թիկնեղ, մեծ, խոշոր գլխով, սև, խուզած մազերով և հարբեցողի բորբոսնած դեմքով մոտ 40 տարեկան մի աժդահա էր Արտաշ-թագավորը: \nԲոբիկ, ճղոտած շորերով, համարյա կիսատկլոր, մարմնի ու դեմքի վրա սիֆիլիսի կապույտ, թարախակալ վերքեր... \nՅուրաքանչյուր օր հիվանդանոցում խնամքով կապում էին այդ վերքերը, բայց նա, երբ նրան առանձին կամերայից բերում էին դուրս, քրեական կորպուսի բակը` նստում էր գետնին, արևի տակ, բաց էր անում վերքերը և սկսում փորփրել...\nՔստմնելի տպավորություն էր թողնում այդ պահին Արտաշ-թագավորը, ինքն էլ դառնում էր մութ ու քստմնելի, ինչպես իր վերքերը:\n\nԼենինականցի արհեստավոր էր — և, որպես իսկական լենինականցի ուներ աներևակայելի, հարյուրհարկանի հայհոյանքների անսպառ պաշար: \nԻնչ-որ մարդու էր կարծեմ քարով տվել — սպանել. լավ չեմ հիշում կատարած հանցանքը: \nԵվ սա տվյալ դեպքում նշանակություն չունի, որովհետև ես ուզում եմ պատկերել Արտաշ-թագավորին այնպես, ինչպես ես տեսա նրան Ուղղիչ Տանը, — տալ մարդկային այդ քիմերային նմուշի ճշգրիտ նկարագրությունը: \nԵվ, միևնույն ժամանակ, կալանավորների վերաբերմունքը դեպի այդ տխուր անձնավորությունը:\n\nԵրբ նա գալիս նստում էր բակում և սկսում փորփրել իր վերքերը` կալանավորները շրջապատում էին նրան — և սկսվում էր մենամարտը: \nՏարօրինակ մարդիկ էին այդ տեսակետից ևս կալանավորները. Արտաշ-թագավորը նրանց համար ոչ թե մարդկային անկման զարհուրելի մի նմուշ էր, այլ... հասարակ զվարճալիք: \nՉնայած հսկիչների բոլոր ջանքերին՝ առիթ չէին փախցնում նրա հաշվին մի փոքր զվարճանալու: \nՔար էին գցում վրան, փոքրիկ ավազաքարեր, ծխախոտ տալիս` միջին մազեր, կամ այլ կեղտոտություններ, վրան ջուր լցնում, հետևից գաղտագողի մոտենալով` հրում, որ ընկնի, — և նման հազար ու մի տեսակ բարբարոսություններ: \nԵվ տարօրինակն այն էր, որ սա անում էին ոչ միայն լյումպեններն ու ժիգանները, այլև համարյա բոլոր կալանավորները, նույնիսկ ինտելիգենտներից մի քանիսը:\n\nԶարհուրելի փրփրում էր այդ ամենից Արտաշ-թագավորը և պատասխանում հարյուրհարկանի հայհոյանքներով: \nՀայհոյում էր հյութեղ, ըմբոշխնելով. երևում էր, որ դա, բացի ինքնապաշտպանության զենք լինելը՝ հաճելի էր նրան և որպես արվեստ, որի մեծագույն վարպետներից մեկն էր ինքը, այդ Արտաշ-թագավորը: \nԵվ նա շատ անգամ տեղից էլ չէր վեր կենում — բավականանում էր հայհոյանքներով: \nՄյուս կողմից, ճշմարտության չդավաճանելու համար, հարկավոր է ասել, որ Արտաշ-թագավորի և կալանավորների միջև տեղի ունեցող այդ գզգզոցը ավելի շուտ վայրենի հանաքի, ժամանցի բնույթ էր կրում, քան լուրջ հալածանքի: \nՄի հոտենտոտյան, մարդկային բանականությունից վեր գտնվող ժամանց, որ վերջ ի վերջո երկու կողմերին էլ մեծ հաճույք էր պատճառում: \nԿալանավորների աչքին Արտաշ-թագավորը քոսոտ, հալածված շան նման մի բան էր, — քոսոտ, հալածված շուն, որպիսիներին այնքան սիրում են որևէ անկյուն մտցնել ու մահակները բերանը խոթելով` գազազեցնել գեղջուկ երեխաները: \nԻսկ Արտաշ-թագավորի համար նրանց հայհոյելը և նրանց դեմ գազազելը, ինչպես երևում էր` իր կուտակված եռանդը վատնելու սովորական մի ձև էր, որից նա վերջ ի վերջո այնքան էլ չէր դժգոհում, ինչպես առաջին հայացքից կարելի էր կարծել: \nՍրա ամենալավ ապացույցն այն էր, որ երբ մի քանի րոպե կալանավորները, հսկիչի կողմից մի կողմ քշվելով, դադարեցնում էին իրենց հալածանքը՝ Արտաշ-թագավորը հանկարծ ինքն էր սկսում իր հայհոյանքային արշավանքը: \nԵվ մարդկանց դեմ հաճախ, որոնց մտքովն անգամ չէր անցնի մասնակցել իր դեմ եղած կալանավորների ընդհանուր ֆրոնտին:\n\nՍակայն երբեմն, որևէ չափից արդեն անց բարբարոս «հանաքից» հետո (ինչպես, օրինակ, դույլով ջուր լցնելը, կամ գլխին նեխած ձու խփելն էր) — լուրջ, առանց հանաքի զայրանում ու կատաղում էր Արտաշ-թագավորը — և նա զարհուրելի էր այդ պահերին:\n\n— Ե՛ս եմ Արտաշ թագավորը հայոց, — խռպոտ, արնախեղդ ձայնով մռնչում էր նա, թողնում իր վերքերը, վեր թռչում տեղից և հարյուհարկանի հայհոյանքներ թափելով ու ծայր աստիճանի երկար, մինչև ծունկերը հասնող, օրանգուտանային ահռելի ձեռքերը թափահարելով՝ հարձակվում էր կալանավորների վրա: \nԿալանավորները զարհուրած կորպուսն էին փախչում ու մտնում կամերաները: \nԱյսպես էր Արտաշ-թագավորը: \nՄի շաբաթ միայն նա մնաց Ուղղիչ Տանը: \nՀետո նրան տեղափոխեցին հոգեկան հիվանդանոց:\n\nՈւղղիչ Տան հետևյալ հռչակավոր գիժը — Հայրոն էր, բայց սա արդեն լիակատար հակապատկերն էր Արտաշ-թագավորի: \nՆույնպես լենինականցի, բարձրահասակ, բայց ավելի երիտասարդ, քան Արտաշ-թագավորը: \n30 — 32 տարեկան, կապույտ, խոհուն աչքերով, լուրջ, լուռ, խաղաղ խելագարություն ուներ այդ համակրելի դեմքով երիտասարդը: \nԱհռելի ուժ ուներ — ինչպես պատմում էին կալանավորները: \nՍրան ոչ միայն չէին անհանգստացնում, այլև սրանից մի տեսակ, կարծես, քաշվում ու ակնածում էին կալանավորները: \nՀոգատար վերաբերմունք ունեին դեպի նա: \nՉիմացողը չէր էլ կասկածի, թե աննորմալ է: \nԽելագարության պահեր ուներ, մնացած ժամանակ հանգիստ էր, լուռ, խաղաղ — ծայր աստիճանի ինքնամփոփ ու լուրջ: \nԹեկուզ մեկուսացման սենյակում էր ապրում, բայց հաճախ դուրս էր գալիս բակ, մտնում կամերաները, լուռ կանգնում, նայում սրան–նրան հանգիստ, ոչ ոքի չէր դիպչի, չէր խոսի ոչ ոքի հետ: \nԵթե բան հարցնեին կարճ, երկու խոսքով կպատասխաներ, կամ չէր պատասխանի: \nԽոսելիս էլ շատ ինտիմ ձայնով էր խոսում բարեկամական, մտերիմ պատրաստակամությամբ գլուխը թեքելով դեպի խոսակիցը: \nԵրբ ես նրան առաջին անգամ տեսա — մտքովս անգամ չանցավ, թե աննորմալ է և երբեմն դառնում է կատաղի խելագար:\n\n\n\n\n\n\n— Մին պապիրոս տուր Հայրոյին, — ասաց ինձ Բենժամենը: \nՏուփը երկարեցի Հայրոյին, որին առաջին անգամ էի տեսնում և կարծում էի, թե սովորական կալանավոր է:\n\n— Շնորհակալ եմ, — վախեցած պատասխանեց Հայրոն և ձեռքերը շտապով վերև բարձրացրեց, որ հանկարծ պատահմամբ չդիպչի իմ տուփին: \nՏարօրինակ թվաց այդ և մեկ էլ աչքերի արտահայտությունը. աչքերում անհանգստություն կար, կասկածանք, կարծես շտապում էր խուսափել ինչ-որ վտանգից:\n\nԳիժա, — ինձ մի կողմ քաշելով շշնջաց ականջիս Բենժամենը. — միշտ ըտենցա: \nՄարդուց բան վերցնել չունի: \nԷս ամբողջ Ուղղիչ Տանը մենակ ինձնից կվերցնի, մեկ էլ էն մեր Սուրենից: \nՀաց ուտել չունի, մինակ էն սուպն է խմում:\n\nԳիտաս հի՛նչ ուժ ունի՞ — որ ուզի էն դուռը կպոկի... և ցույց տվեց կորպուսի երկաթյա դուռը: \nՀայրոն խելագարության պահուն սպանել էր իր մորը, և նրան ձերբակալել էին ու բերել Ուղղիչ Տուն: \nԿասկածում էին թե սիմուլյանտ է, բայց հիմք չունեին այդ կասկածները: \nՎերջում նրան տեղափոխեցին հոգեկան հիվանդանոց:\n\nՀայրոյին ես չտեսա կատաղի խելագարության պահերին: \nՍակայն պատմում էին, որ այդ վայրկյաններին նա զարհուրելի է լինում: \nԿոտրում է, խփում, ջարդում, — կարող է և սպանել: \nԽելագարությունն, ասում էին, սկսվում է անհանգըստությունից: \n— Լուռ, մտազբաղ, առանց շուրջը նայելու, անհանգիստ շրջում է միջանցքներում — և հանկարծ սկըսվում է կատաղությունը: \nՎա՜յ նրան, ով այդ պահերին Հայրոյի ձեռքն ընկնի...\nՍակայն Հայրոն, Ուղղիչ Տան այդ լեգենդական խելագարը, իմ հիշողության մեջ մնացել է որպես լուռ, խաղաղ, չափազանց համակրելի դեմքով ու խոհուն աչքերով մի երիտասարդ, որից ամբողջովին խաղաղություն էր բուրում... \nՈւ չգիտեմ ինչու՝ նրան հիշելիս իմ միտքն են գալիս աշնան խաղաղ իրիկունները, երբ նստած պարապում ես սենյակում և հետզհետե սենյակ է մտնում իրիկնային հանգիստը: \nՄի քիչ տխուր է լինում կարծես մարդ, մի քիչ մրսում է ներքուստ, և կարծես խաղաղ իրիկվա հետ մեկտեղ սենյակ է մտնում մի մտեբիմ բարեկամ...\nՄեկ էլ ես հիշում եմ Հայրոյին իր մեկուսացման կամերայում թախտի վրա, պառկած: \nԼուռ, փոքրիկ կամերա — մեջտեղում դրած թախտին մի խաղաղ մարդ պառկած: \nԱռանձնապես խորհրդավոր տպավորություն էր թողնում թերևս և այն, որ մենք նայում էինք փակ դռան փոքրիկ, երկաթյա պատուհանից ու գիտեինք, որ ներսում պառկած այդ մենակ, խաղաղ մարդը կարող է բարձրանալ հանկարծ և անհանգիստ, սարսափ առած գազանի նման քայլել միջանցքներում... \nՈւ կատաղել հանկարծ, ինչպես կարող է կատաղել մահ տեսած գազանը, կամ կատաղի խելագարը...\nՈւղղիչ Տանը կային և երկու թուրք գժեր, որոնցից մեկի անունը Մահմեդ էր, մյուսինը՝ Ալի: \nԲայց սրանք արդեն «հասարակ» գժեր էին և ոչ մի դեպքում չէին կարող մրցել Արտաշ-թագավորի և Հայրոյի հետ ու նրանց պատվին արժանանալ:\n\nՄահմեդը հիսունն անց, միջահասակ, երեսն ու գլուխը պարսկական ոճով սափրած գյուղացի պարսիկ էր, դերվիշի արտաքինով: \nԹե ինչո՞ւմ էր կայանում նրա գթությունը — ես մինչև վերջ այնպես էլ չհասկացա: \nԼուռ դուրս էր գալիս բակ ու պատի տակ պպզում, ինչպես պարսիկ դերվիշները, կամ աֆիոն ծխողները: \nՁեռքը դնում էր ականջին ու միտք անում: \nՄիշտ արևոտ կողմն էր նստում և հաճախ փոքրիկ քարեր էր ունենամ, որ փռում էր գետնին ու խաղում հետները խորասուզված:\n\nՄի անգամ ես նրան հարցրի.\n— Ի՞նչ ես միտք անում, Մահմե՛դ:\n\n— Ոչինչ, արև՛ է. — պատասխանեց տխուր, խեղճ ձայնով ու մատով ցույց տվեց արևոտ երկինքը: \nՀետո շարունակեց խաղալ իր քարերի հետ:\n\nՄի ուրիշ անգամ ես տեսա Մահմեդին պպզել էր պատի տակ՝ ձեռին մի քանի հատ չորացած ծաղիկներ: \nԵրևի պատերի արանքից էր պոկել: \nՏխուր, խորասուզված՝ նայում էր չորացած ծաղիկներին:\n\n— Այդ ի՞նչ է, Մահմեդ, էլի ի՞նչ ես մտածում, — հարցրի մոտենալով:\n\n— Ոչինչ՛, — նույն տխուր, խեղճ ձայնով պատասխանեց Մահմեդը. — ծաղիկնե՛ր են: \nՉորացա՛ծ ծաղիկներ:\n\nԻնչպես երևում էր արևելյան մենակյաց դերվիշ էր, բառիս ոչ մասնագիտական իմաստով, Մահմեդը: \n— Արևելյան գեղջուկ իմաստուն, որին կալանավորները գժի տեղ էին դրել: \n— Արևելյան տխուր հայեցող, որի աշխարհի անհունությունից ու անէությունից ելք փնտրող հողին ծխվում էր դեպի երկինք, ինչպես հիմարացնող աֆիոն...\nԱյնինչ նրան միանգամայն հակառակ՝ բառիս առօրյա փողոցային իմաստով մի «գիժ» էր Ալին՝ 25 — 26 տարեկան մի թուրք երիտասարդ, որ Ուղղիչ Տուն էր ընկել, ինչպես և Մահմեդը՝ գողության համար: \nԲարակ, միջահասակ, բոբիկ, միշտ ճղոտած շորերով, կեղտոտ երեսով ու քթով՝ հիմարական ժպիտը դեմքին: \nՄոտենում էր Հանկարծ, թևիցդ քաշում, կանգնեցնում, շեշտակի նայում երեսիդ ու ժպտում հիմարաբար, կարծես տնազ էր անում: \nՈւ հանկարծ կրկին քաշում էր թևիցդ.\n— Ինձ հա՛ց տուր: \nԿամ.\n— Տո՛ւր ինձ 50 կոպեկ:\n\nԵվ երբ զարմանք էիր հայտնում — անսպասելի կերպով, բարձր, հիստերիկ ծիծաղով ծիծաղում էր հանկարծ: \nԹողնում էր քստմնելի տպավորություն, ինչպես ռուսական յուրոդիվիները:\n\nԿալանավորները շատ էին սիրում ծիծաղեցնել նրան: \nՈր վայրկյանին էլ մոտենային ու ասեին.\n— Ալի՛ գյո՛ւլ,—\nանմիջապես կբանար բերանը և հանկարծակի, առանց նախաբանի, կծիծաղեր, — բարձր, զիլ հիստերիկ ծիծաղով, որ անսովոր մարդու վրա կարող էր իսկական խելագարային ծիծաղի տպավորություն թողնել:\n\nԱնպայման աննորմալ էր նա, այդ Ալին, սակայն բավականին հեռու էր խելագարությունից: \nԿալանավորները սիրում էին նրան ծիծաղեցնել, հարցեր տալ, որոնց նա հաճախ բավականին սրամիտ պատասխաններ էր տալիս, — բայց չէին նեղացնում: \nՀաճախ հաց էին տալիս, ծխախոտ, — և ես ոչ մի անգամ չտեսա, որ նրան խփեն կամ հալածեն, ինչպես Արտաշ-թագավորին:\n\nԵրևանի Ուղղիչ Տանը, վերջապես, կար ևս մի կալանավոր, որ ամեն կերպ ձգտում էր խելագարի համբավ շահել, բայց կալանավորները համառ կերպով չէին հավատում նրան: \nԴա քառասունի մոտ, միջահասակ, լիքը, սև դեմքով ու աչքերով մի կիսագյուղացի էր, թերևս արհեստավոր, կամ գյուղական չարչի, որ սպանել էր կնոջը և Ուղղիչ Տուն բերվել՝ ձերբակալված հանցանքի վայրում: \nԵս Ուղղիչ Տանն էի, երբ նրան բերեցին: \nՉափազանց անհամակրելի, բոշայի սև դեմք ուներ, խոշոր, խուզած գլուխ, թողնում էր ծայր աստիճանի վանող տպավորություն: \nԲերեցին այդ կալանավորին, տարան մեկուսարանը, ուր պահվում էին քննության տակ գտնվողները: \nՄեկուսարանի պատուհանները դեպի բակ էին նայում: \nՄենք ներքևում պատահմամբ կանգնած զրույց էինք անում, երբ հանկարծ մեկը պատուհանից հատու կանչեց.\n— Անահի՛տ...\nՎերև նայեցինք՝ այդ կալանավորն էր: \nՀենց այդ վայրկյանին նա բռունցքով փշրեց պատուհանի ապակիները: \nՄենք վեր վազեցինք: \nՀսկիչն այնտեղ էր, փորձում էր նրան բռնել, բայց չէր հաջողվում: \nՄենք որ ներս մտանք նա շուռ եկավ դեպի մեզ: \nԿրկին կանչեց.\n— Անահի՛տ...\n— Ի՞նչ է, ո՞ւմ ես կանչում:\n\n— Կնկա՛նս, Անահիտին... \nՉեն թողնի որ՝ էրթամ տեսնիմ... \nԵս կսեմ ջրի էր գնացե, կսեն թե մեռել է... \nԿսեն թե ես եմ սպանե...\n— Անահի՛տ...\n— Լա՛վ, ընչի՞ ես գոռում, — բարկացավ կալանավորներից մեկը: \n— Այդ կասկածելի կալանավորն սկզբից ևեթ չշահեց կալանավորների համակրանքը:\n\n— Ինչղ չբարկանամ օր՝ ջղայնանամ կը... \nԸնձի ինչի են բռնե՝ չեն թողնի էրթամ տուն՝ կնկանս տեսնիմ... \nԵս ի՞նչ եմ էրե օր... \nԱնահիտը գնաց ջրի, տեյ հիմի պիտի գար...\n— Անահի՛տ...\n— Չոռ ու ցա՛վ, — բարկացավ միևնույն կալանավորը, — քո՛ւ Անահիտի... այստեղն ու այնտեղը...\nԱյո՛, սկզբից ևեթ այդ ավազակը չշահեց կալանավորների վստահությունը: \nԿալանավորները հոտառությամբ կարծես զգում էին, որ նա դիտմամբ է անում: \nԱմեն ինչ կարող էր դուր գալ կալանավորներին, բացի սիմուլյանտությունը:\n\nՆրան փակեցին ներքևի մեկուսարանի կամերաներից մեկում, և այդ վայրկյանից օրվա ո՛ր պահուն էլ մոտենալու լինեինք՝ նրա պատուհանից կլսվեր.\n— Անահի՛տ...\nԿանչում էր մի տեսակ բարկացկոտ, նեղսրտած, հրամայող շեշտով: \nԿարծես հե՛նց այդտեղ, հարևան սենյակում էր Անահիտը, բայց դիտմամբ չէր գալիս, որ բարկացնի: \nՎերջ ի վերջո նա այնքան ջղայնացրեց կալանավորներին, որ երբ դուրս էր գալիս մեկուսարանից հսկիչի ուղևորությամբ որևէ տեղ գնալու մոտենում էին նրան բարկացկոտ, արհամարհանքով ասում.\n— Տո , չե՞ս ամաչում... \nՔու Անահիտի...\nՄեկմեկ էլ խփում էին գլխին, բայց ձայն չէր հանում: \nԱռհասարակ վախենում էր կալանավորներից:\n\nՄի անգամ էլ իմ ներկայությամբ մոտեցավ նրան մի կալանավոր և ասաց ականջին իբր թե գաղտնի, որպես ընկերական խորհուրդ.\n— Հերի՛ք է. ամոթ է, ահագին տղամարդ ես...\n— Իյա՛, ի՞նչ կենեմ օր, — Գողի պես մի կողմ նայելով, պատասխանեց այդ մարդը. — Անա՛հիտ...\n— Զահրումա՛ր, — բարկացավ կալանավորը և բամփեց նրա գլխին: \nՄյուսները զվարթ հռհռացին, թքեցին ու հեռացան:\n\nՈւ անունը դրին «Անահիտ»:\n\nՍիմուլյանտ էր նա, թե ոչ — դժվար է ասել: \nՍակայն իմ կարծիքն էլ այն էր, ինչ որ մյուս կալանավորներինը: \nՎստահության չէր ներշնչում դեպի իր անձնավորությունը բոշայի կերպարանքով ու տափակ, կեղտոտ գլխով այդ մարդը: \nԲայց ո՞վ իմանա: \nՄինչև իմ Ուղղիչ Տնից հեռանալը շաբաթը մի անգամ նրան քննելու էր գալիս մի բժիշկ, նա էլ, կարծեմ, ավելի շատ մեր կողմն էր թեքվում, քան ընդու նում այդ աներապույր մարդու աննորմալությունը: \nԻ՞նչ որոշվեց վերջ ի վերջո — տեղեկություն չունեմ:\n\nՍակայն մինչև հիմա էլ ես հաճախ հիշում եմ նրա կանչը — և դա ինձ միշտ մի տեսակ քստմնելի, անհաճո զգացմունք է պատճառում: \nԿարծես մի տեսակ կեղտոտ բանի ես քսվում, կամ լփռոտ, լորձունքոտ կենդանու...\nԵվ հիմա էլ, երբ գրում եմ այս տողերը, ականջիս հնչում է նրա ձայնը.\n— Անահիտ...\nXXI. Վերջին օրերս Երևանի Ուղղիչ Տանը. Ասլան-բիձի տետրակները, Սուրենի պիեսը, «Նռան հատիկները» և երեք «խուժանները»-իմ երեք եղբայրները\nԱնձնական տեսակետից Երևանի ուղղիչ տանն անցկացրած իմ վերջին օրերը նման էին մի ծանր, աներևակայելի կաշմարի: \nԻմ հոգեկան կացության տեսակետից: \nԵրևակայեցեք, որ այնքան էլ ուրախ մտքեր չեն կարող շրջագայել մարդուս ուղեղում, երբ նա իրերի այս կամ այն բերումով ընկած է Ուղղիչ Տուն, փակված չորս պատերի մեջ, ստիպված է ապրել լյումպենռեցիդիվիստների շրջանում, իսկ Ուղղիչ Տնից մի քանի քայլ անդին երևում են գերեզմանատան քարերը, ուր մի փոքրիկ հողաբլրի ներքո հանգչում է քո ամենասիրած մարդու, հերոսական բարեկամի, քո կնոջ, ընկերոջ աճյունը... \nԱյո՛, ուրախ մտքեր և բարձր տրամադրություն մարդ չէր կարող ունենալ այդպիսի անձնական պայմաններում — և իմ վերջին օրերը Երևանի Ուղղիչ Տանը նման էին զարհուրելի կոշմարի...\nՍակայն անձնական այդպիսի ծանր կացության, համարյա խելագարային այն մշուշի միջից ինձ այսօր պատկերանում են մի քանի դեմքեր ու դեպքեր, որ Ուղղիչ Տանն անցկացրած իմ վերջին օրերի ամենացայտուն հիշողություններն են, անմոռանալի դեպքերը: \nԴրանց մասին է ահա, որ ես կուզեի գրել իմ հիշողություն ների գրքի այս վերջին հատվածում:\n\nՄի անգամ, Ուղղիչ Տնից դուրս գալուցս մի քանի օր առաջ, գլխիկոր շրջում էի քրեական կորպուսի միջանցքում, երբ իմ դեմ ելավ, ծառացավ իր ամբողջ վիթխարի հասակով — Ասլան-բիձեն: \nԵթե հիշում եք՝ սա այն, արդեն բավականին ծերացած, բանդիտն էր, որ սարերն էր ընկել իր զարմանալի կնոջ զարմանալի սիրո շնորհիվ, մի քանի տարի ղաչաղության արել և ապա ընկել Ուղղիչ Տուն, ուր և գրագետ էր դարձել — այդ գյուղացի բանդիտը: \nՆա արդեն ծերացած, անշառ մարդ էր — և Կենտգործկոմը նրան ներումն էր շնորհել: \nՀնգե՛ր Չարյանց, մին խնդիրք ունեմ ձեզանից,— ասաց ինձ Ասլան-բիձեն ու խեղճ, նվաստացած ժպտաց:\n\n— Ասա՛, Ասլան-բիձա:\n\nԱյդտեղ ես նկատեցի, որ Ասլան-բիձեն ձեռին բռնած ունի մի քանի տետրակներ, որոնց և նայում է շուտ-շուտ:\n\n— Ես մին հալիվոր մարդ եմ, — ասաց Ասլան-բիձեն,-ո՛չ ժառանգ ունեմ, ո՛չ գերդաստան... \nՀենց ե՛ս եմ որ կամ էս աշխարքումս... \nՀի՛նչ որ ունեմ — հենց է՛ս ա որ կա ինձանից ժառանգութեն...\nԵվ Ասլան-բիձեն մեկնեց ինձ իր տետրակները:\n\n— Ըստի ես գրել եմ իմ պատմութենը...Հենց ամբողջը գրել եմ հի՜նչ որ կա՝ գրել եմ... ձեզսանից խնդրվում եմ պահեք էս ինձանից ժառանգութեն, որ Ասլան-բիձի անումը էս աշխարքից չկորչի... \nՀենց ե՛ս եմ ու էդ — էլ ո՛չ ժառանգ ունեմ, ո՛չ հարստութին...\nՆայեցի Ասլան-բիձին՝ լացի պես, մի բան խոնավացրել էր աչքերը: \nԵրևում էր, որ թեկուզ ազատվում է, բայց տխուր է այդ Մարդը, այդ հալիվոր բանդիտը,— մահո՛ւ չափ տխուր:\n\n— Լա՛վ, Ասլան-բիձա, տո՛ւր ինձ՝ կպահեմ քո ժառանգությունը,— ասացի ես Ասլան-բիձին, և նա տվեց ինձ իր տետրակները: \nԴեղին կողերով, մի փոքր խունացած, վեց հատ տետրակներ էին դրանք՝ բոլորն էլ խիտ լցրած ծուռ, խառը, բարակ գրերով, որոնք հիշեցնում էին նոր սովորող երեխայի գրեր:\n\n— Շա՛տ շնորհակալ եմ քեզանից,— ասաց Ասլան–բիձեն. — դե, մնացեք բարով...\nԵվ Ասլան-բիձեն սեղմեց իմ ձեռքը, կարոտով մի հայացք գցեց իր տետրակներին ու գնաց:\n\nԵրևանի Ուղղիչ Տան կուլտբաժնին ես հանձնեցի դեղին, մի փոքր խունացած, մանկական գրերով լցրած այդ տետրակները, որոնց մեջ Ասլան-բիձեն գրել էր իր կյանքի պատմությունը: \nԵթե ձեզանից մեկն ու մեկը գնա Երևանի Ուղղիչ Տունը և մտնի կուլտբաժին՝ այնտեղ ձեզ ցույց կտրվեն Ասլան-բիձի այդ դեղին, խունացած տետրակները:\n\nԱյդ օրերին էր կրկին, երբ մի անգամ բակում բռնեց ինձ Սուրենը, այդ բարակ, գունատ երիտասարդը, Նիկոլի ու Խաչիկի ըն՞կերը, ամոթխած ժպիտը դեմքին նա ևս պարզեց ինձ բարակ մի տետրակ և, մի կողմ նայելով, ասաց.\n— Սա իմ պիեսան է, այստեղ եմ գրել: \nԵթե ժամանակ կունենաք կարդացեք:\n\nՈւ առանց պատասխանի սպասելու հեռացավ:\n\nԴա կապույտ կողով մի աշակերտական տետրակ էր, ընդամենը տաստասներկու թերթից: \nՇապիկի վրա գրված էր պիեսի անունը և հեղինակի ազգանունը: \nԲաց արի և սկսեցի կարդալ: \nԳործող անձինք երկուսն էին՝ Ֆրիդրիխը և Ֆրանցը: \nԴիալոգն սկսվում էր նրանից, որ նրանք, այդ երկու ավազակները, Ֆրիդրիխն ու Ֆրանցը մեղադրում էին իրար լավ ընկերներ չլինելու և իրար դավաճանելու համար: \nԱպա պարզվում էր, որ նրանք մի շատ հաջող «գործ» են կատարել և այժմ չգիտեն՝ ո՞նց բաժանեն ավարը, որպեսզի երկուսն էլ խաբած չլինեն իրար: \nՊիեսը վերջանում էր նրանով, որ վերջ ի վերջո բավականին հասարակ ձևով երկուսն էլ թունավորում են իրար — ինչպես այդ լինում է բոլոր լուբոկային-բարոյախոսական լեգենդներում ու պատմվածքներում: \nՍակայն ի պատիվ Սուրենի: \nՀարկավոր էր ասել, որ դիալոգները սարքած էին բավականին սահուն — թեկուզ այդ, մյուս կողմից, կարող էր և ապացույց ծառայել, որ հեղինակին բավականին ծանոթ է Ֆրիդրիխի ու Ֆրանցի հոգեբանությունը...\nԲայց և այնպես այդ գունատ երիտասարդը իր գունատ տետրակով իմ վրա բավականին հաճելի, մի փոքր լիրիկական տպավորություն թողեց: \nԵվ ես երբևիցե դժվար թե մոռանամ այդ գունատ մորֆինի ստի դեմքը ու գունատ այդ տետրը, որի մեջ միամիտ ջրի ու երշիկի միջոցով միաժամանակ թունավորում էին իրար կեղծ կլասիկ ավազակներ Ֆրիդրիխըն ու Ֆրանցը...\nՏետրակը տալուց երկու որ անց կրկին ինձ մոտ եկավ Սուրենը, բայց ո՛չ տետրակը հետ վերցնելու գործով:\n\n— Ընկե՛ր Չարենց, — ասաց նա ինձ միշտ մի կողմ նայելով ու ամոթխած, զուսպ ժպտալով. — ձեզ մի խնդրանք ունեմ՝ խնդրում եմ չմերժեք...\n— Ասա՛, Սուրեն:\n\nԽնդրում եմ խնդրեք պետի՛ն, որ թույլ տա ինձ ու Խաչիկին գնանք Էջմիածին Նիկոլի հետ աշխատելու: \nԳնանք մանտյորություն սովորենք:\n\n— Լա՛վ, կխնդրեմ: \nԿարծում եմ կթույլատրի, եթե խոսք եք տալիս, որ ձեզ լավ կպահեք:\n\n— Ինչ եք ասում, ընկեր Չարե՛նց, — ասաց նա լուրջ ու տխուր. — այսպես որ մնացինք ի՞նչ է լինելու մեր վերջը... \nՀիմա իմ նպատակն է մանտյորություն սովորել ու ապա, ազատվելուց հետո, գնալ Լենինական այդ գործով պարապվելու... \nՄորս էլ հետս կտանեմ ու միասին կապրենք...\nԳունատ դեմքին կարոտանք ու թախիծ կար, երբ նա ասում էր այդ խոսքերը: \nԱյդպիսի թախիծ է լինում երիտասարդ թոքախտավորների դեմքին, երբ նրանք սանատորիաների պատշգամբներում նստած՝ երազում են գարուն, կյանք, հնչուն, գարնանային աղջիկներ ու գարնանային արև..\nՄի քանի օր անց Սուրենը և Խաչիկը գնացին Էջմիածին աշխատելու: \nԱյնտեղ աշխատում էր մեր կալանավոր, մանտյորների արտելը, և մենք շուտով լսեցինք, որ Սուրենն ու Խաչիկը ցույց են տալիս մանտյորական ամենայն եռանդ և ընդունակություններ:\n\nՎերջին օրերին երեկոները հաճախ մեր կամերան էր գալիս Գուրգեն անունով մի կալանավոր: \nԼենինականցի էր, իսկական հին գյումրեցի, հարբեցող, բայց առաջնակարգ վարպետ ոսկերիչ:\n\nՈւղղիչ Տանը նա ոսկերչական արհեստանոց ուներ և ամբողջ ժամանակ աշխատում էր արհեստանոցում: \nԴատապարտված էր, պատահական սպանության համար, տասը տարվա կալանքի: \nՍկզբի անգամից չգիտեմ ինչու նա շահեց իմ համակրությունը: \nԳյումրվա լոթիական տրադիցիաներով մեծացած, էապես շատ ընկերական ու աշխատասեր մարդ էր, որ դժբախտության էր հասել բացառապես հարբեցողության շնորհիվ: \n30 — 35 տարեկան, միջահասակ, աշխատանքից այրված դեմքով, մեքենայով խուզած մազերով: \nՈւներ խոսելու ու պատմելու չափազանց պատկերավոր, յուրօրինակ ձև:\n\nՄի անգամ երեկոյան ինչ-որ նման նյութերի շուրջը դարձող զրույցի ժամանակ մեր կալանավորներից մեկը, որի երեխան հենց այդ պահին մահացել էր գյուղում, այն միտքը հայտնեց, թե երբ ազատվի ու գնա գյուղ պետք է բաց անել տա գերեզմանը, որ մի անգամ նայի, կարոտն առնի:\n\n— Էդի բանը չանե՛ս, մեռնի՛ս էլ չենե՛ս, — անհանգիստ վեր թռչելով տեղից և շուռ գալով նրա կողմը, վախեցած բացականչեց Գուրգենը. — էդև հիվանդություն գուքա վրեդ՝ էլ ազատվելիք չկա...\n— Ո՞նց թե, — հարցրեց զարմացած:\n\n— Հըբը՞ ես իշտը էդպես դարձա, երբ օր հերս մեռավ... \nՀորս շատ կսիրեի՝ ինիկ ամենաթանկ բանն էր ընձի համար: \nՄի անգամ հարբած գնացի, բացի գերեզմանը իդտից հետև վրես սեր ընկավ, էլ ձեռք քաշել չկրցա... \nԻդիկ տեսակըմ սեր է, Մեռելի սեր... \nԳիշերները կերթայի գերեզմնները կքնեի: \nԹեզ թեզ կբանայի գերեզմանը՝ կաշեի... \nԻդիկ գիտե՞ս ինչղ կեղնի...\n— Ի՞նչղ...\n— Մեռնելեն իրեք շաբաթ էդև օր էրթաս բանաս վրեն ճերմակ սալանդոստի պես բան կեղնի էկած. իդիկ պիտի հանես, որ նոր էրևա էրեսը... էրեսն էլ լխկած կեղնի` իչըղ օր մեջը ջուր լցած: \nԵս էնպես սեր ունեի աշելու, որ հեչ բան չէր օգնե: \nԵրկու օր օր չաշեի՝ խելռածի պես կեղնեի... \nՀընգերներուս հետը դահուլ-զուռնով կերթայի գերեզմընները կբանայի գուլայի... էդև օր ձեռք քաշեմ իդի բանեն վրեն քար քաշել տվի, հըմը էլի չօգնեց: \nՀիմի էլ կողքեն կփորեի կհանեի: \nՄի անգամ էլ փորի, գլուխը գուզեի քիչըմ առաջ քաշեմ՝ պոկվավ, ձեռքս մնաց... \nՀանի դրի քարին... \nՄեջեն — նռի հատիկները գիտե՞ս — էդպես կարմիր ճիճուներ թափան... \nԻնչըղ որ նռի հատիկ... \nԻշտը իդո՛նք են մեռելներուն ուտողը...\nՍարսափած մենք նայում էինք Գուրգենին, և մեզ զարհուրելի զառանցանք էր թվում նրա այդ կոշմարային պատմությունը: \nՄեռելներին, մանավանդ սիրելի մեռելներին, մենք սովորել ենք ու սիրում ենք պատկերացնել լուսավոր, անմարմին ու սրբացած, ինչպես նրանց հիշատակը: \nՆույնիսկ այնտեղ, դագաղում՝ մենք պատկերացնում ենք նրանց ննջած խաղաղ, եթերային քնով՝ դեմքերին տխրություն ու ժպիտ, հրաժեշտի խաղաղ տխրություն ու հեռացման իրիկնային ժպիտ: \nՄարդկային այս սրբազան նախապաշարմունքի նվիրական լեգենդն էր ոտնակոխ անում իր կոշմարային ռեալիզմով այդ քիմերային Գուրգենը — և դա թողնում էր ծայր աստիճանի ծանր, ճնշող, քստմնելի տպավորություն...\nԱյդ գիշեր մինչև լույս ես չքնեցի և անհանգիստ շրջում էի քրեական կորպուսի վերի միջանցքում, և կյանքը, աշխարհը, երկինքն ու արեգակը, այն ամենը, ինչ որ պայծառ է ու գեղեցիկ մեր այս վայրկենական կյանքում — ինձ թվում էր ճերմակ, քստմնելի, խունացած «սալանդոստ»՝ իջած «նռան հատիկների» նման կարմիր ճիճուներով վխտացող իմ ուղեղի վրա...\nՎերջապես վերջին հիշողությունը, որ մնացել է իմ մտքում այդ վերջին օրերից այն երեք չարաճճի, ցրտից այրված դեմքերով ու սև, պսպղուն աչքերով «խուժաններն» են, որոնց մի ցուրտ երեկո կայարանի ճանապարհին հավաքել էր մեր պետը, դրել կառք և բերել Ուղղիչ Տուն: \nԵրբ ես գնացի այդ «խուժաններին» տեսնելու նրանք արդեն քնել էին գրասենյակում, վառարանի մոտ, և նրանց փոքրիկ, կեղտոտ, բայց չափազանց հաճելի դեմքերին արդեն խաղաղ հանգստանում էր փողոցի ցրտից հետո տաք վառարանի պարգևված անհուն երանությունը:\n\nՄեծ ուրախություն և հաճույք պատճառեցին Ուղղիչ Տան բնակչությանը այդ երեք «խուժանները»: \nՆրանք երեքն էլ ութից-տաս տարեկան, բայց համարձակ, արդեն կյանքի հսկայական փորձ ունեցող, խելքները գլխներին «տղամարդիկ» էին, որ եթե փողոցում մնային պիտի դառնային անշուշտ գողեր ու ռեցիդիվիստներ: \nՎալոյին, Խուժան-Խաչոյին, Մաչոյին ու Հյուսեինին «հաջորդողներն» էին դրանք, հանցագործ աշխարհի կադրերը լրացնելու եկող «պիոներները»...\nԵրբ առավոտյան ես նրանց նորից տեսա հարցրի.\n— Էս ի՞նչ տեղ եք ընկել, գիտե՞ք, թե չէ:\n\nԵրկուսը, հասկացող մարդկանց հեգնական ժպիտով, վերից վար ժպտացին, իսկ մեկը, ամենափոքրը, պատասխանեց.\n— Տուրմե՛ն է–—\nԱյդ օրը նրանց նոր շորեր հագցրին և տեղափոխեցին Ուղղիչ Տան խոզաբուծարանը, որ գտնվում էր մեր շենքի դիմացը: \nՀին կալանավորական շորերից մի գիշերվա ընթացքում փոքրացրին ու ծիծաղելի–խոնթոշ զգեստներ կտրեցին նրանց համար Անուշն ու Մարգարիտը: \nՆրանք ապրում էին ծառայողների սենյակի մի անկյունում և գոհ էին իրենց վիճակից: \nՊետը հարց էր հարուցել, որպեսզի նրանց մանկատուն ընդունեն, բայց գործը ձգձգվում էր: \nԵս նրանց այդտեղ էլ թողի, այդ երեք փոքրիկ «խուժաններին» Ուղղիչ Տան վերջին օրերիս երեք այդ իմ փոքրիկ ընկերներին — իմ երեք եղբայրներին..."
]