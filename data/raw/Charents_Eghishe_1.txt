Որպես սկիզբԵրկերիս ժողովածուն — Արփիկին
ՄՈՍԿՎԱ 1921 XII
1
Գիշերը ամբողջ հիվանդ, խելագար,Ես երազեցի արևի մասին:
Շուրջս ո՜չ մի ձայն ու շշուկ չկար —Գունատ էր շուրջս` գիշեր ու լուսին:

Ես երազեցի արևի ոսկին,Տենչացի նրա հրաշքը խնդուն`Ուզեցի սիրել շշուկն իմաստուն`Արևանման, արնավառ խոսքի, —
Բայց շուրջս այնպես գունատ էր, տկար —Խոսքեր չկային ու արև չկար...
1915
2
Ո՞վ կհանդիպի, ո՞վ կբարևի,Ո՞ւմ հոգեհամբույր խոսքը կլսեմ:
Ո՞ւմ ուրախացած դեմքը կարևի`Բարեկամական հրճվանքով վսեմ:

Ո՞վ կհամբուրի, ո՞վ կհեկեկա,Ո՞վ կհիանա անսուտ հրճվանքով:
Գուցե աշխարհում, դուրսը մեկը կա,Որ ապրում է իմ անուրախ կյանքով:

Գուցե իմ սրտում, երգերում իմ մութ,Խոսքերում` ասված իմ հոգու մասին —Հեռավոր մեկի անրջանքն եմ սուտ`Նետված աշխարհի անսուտ երազին:

Գուցե` ապրելով նրա երազում`Երգում եմ նրա տագնապները խոր —Եվ թվում է ինձ աշխարհի մուժում,Որ ի՜նձ եմ երգում, կյանքս մենավոր: 
—
— Ողջո՛ւյն քեզ, անհայտ, անծանոթ ընկեր,Խաղաղությո՛ւն քեզ, հեռավոր եղբայր.— Ողջո՛ւյն ձեզ, վաղվա չծնված կյանքեր:
— Ես` եղբայրորեն ու մտերմաբար`Ողջունում եմ ձեզ անցած խավարիԻմաստուն, տխուր ժպիտով բարի...
3
Ես գալիս եմ ահա: 
— Նայեցե՜ք, նայեցե՜ք:
Ես գալիս եմ ահա — դարերից...Ու բերել եմ ինձ հետ երազները իմ սեգՈւ երգերը ցնդած օրերի:

Նայեցե՜ք — նայեցե՜ք. դուք ինձ չե՞ք ճանաչում.Ես սիրել եմ աշխարհը — այնքա՛ն...Բայց հիվանդ օրերի թունավոր կանաչումԵս թաղել եմ թևերս արնաքամ:

Թաղեցի օրերում, երբ գիշերը անհունԽավարով փայփայում ու գերում էր — ձեզ: 
—— Ես գալիս եմ ահա` հազարադեմ, բյուրանուն, —Պոռնիկի պես ընկած, աղոթքի պես հեզ...
1915 — 1921
Կարս-Մոսկվա
ՀԱՐԴԱԳՈՂԻ ՃԱՄՓՈՐԴՆԵՐԸ
Սիրելի Վիվանին
И так мы живем, что нельзя нам не жить.ФЕТ
Հարդագողի ճամփորդներ ենք մենք երկու`Երկու ճամփորդ պատառոտած շորերով:
Ու սիրել ենք տրտմությունը մեր հոգու`Անրջական կարոտներով ու սիրով:
Մենք սիրել ենք տրտմությունը մեր հոգու՝Անրջական ինչ-որ կարոտ, ինչ-որ սեր:
Ու սիրում ենք առավոտից-իրիկունՃամփա երթալ — ու հավիտյան երազել:
Աչքերիս մեջ մենք պահել ենք երկնայինՃամփաների հեռուները դյութական —Ու անցնում ենք ուղիներով երկրային,Ուր բյո՛ւր մարդիկ երազեցին ու չկան:
Մշուշի պես մեր մանկությունը անցավ՝Գորշ, անարև, անմխիթար մանկություն:
Զառանցանքի պես մանկությունը անցավ —Ու հեռացանք: 
Ու չենք դառնա կրկին տուն:
Լո՛ւռ հեռացանք ու քայլեցինք անդադրում,Երազելով հավերժական հեռուներ:
Կյանքը դարձավ հավերժական մի փնտրում —Մութ, անհեթեթ, տարօրինակ կյանքը մեր:
Ու օրերում բազմագույն ու բազմազանՎառվեց, վառվեց ողջակիզվող սիրտը մեր, —Բայց աչքերը մեր — արևներ չտեսան,Եվ մեր սրտերը — լուսավոր հեռուներ:
Ու մշուշոտ մեր աչքերը հավիտյանՈրոնեցին պատահական աչքերումՀարդագողի ուղիները ոսկեման,Նրա անծիր, անծայրածիր այն հեռուն:
Բայց աչքերում նրանք երկինք չգտան,Ու սրտերում — արեգակներ ոսկեվառ.Ու բզկտվեց հայացքներից անկենդանՈրբ սիրտը մեր` երազորեն — հոգեվար:
Ես ուզեցի երգել գովքը Աստծու,Երգել փառքը պայծառ սիրո ու հացի.Սիրտս լցվեց... բայց չգիտեմ, թե ինչու —Գորշ օրերի տաղտկությունը երգեցի...Թաղված մնաց իմ աչքերում մի անհուն,Կապուտաչյա երջանկության առասպել.Մի երկնային առնչության պատմություն —Ու կարծրացավ սիրտս՝ անլույս ու անբեր:
ՉԷ՞ որ կյանքում չհասկացավ ոչ ոք մեզ, —Ու խնդացին լուսավո՜ր մեր աչքերին,Բութ հեգնեցին մեր կարոտները հրկեզ—Ու հեռացան: 
Ու ո՜չ մի լույս չբերին:
Քույրը խնդաց, բարեկամը ծիծաղեց,Օտար մարդիկ հայհոյեցին ու անցան:
Միայն պոռնիկը մշուշում համբուրեց,Եվ խելագարը բարևեց կիսաձայն:
Հոգ չէ, որ մեր օրերն անցան տենդի պես,Կյանքը դարձավ անմխիթար զառանցանք,— Մենք կժպտանք, գո՛հ կժպտանք մեռնելիս,Որ երազում երազեցինք ու անցանք...
1916 — 1917
*
Մենք բոլորս, որ գնում ենք մենակ, տրտում,Որ գնում ենք խանութներում գինի ու հաց,Որ փնտրում ենք անկարելի մի խնդությունԲայց չենք գտնում` վազքով տարված ու զբաղվածՄենք բոլորս, որ, հոգնաբեկ, չենք նայում վեր —Մոռանալով աշխարհային չարը, բարին`Տրտո՛ւմ կօրհնենք մի իրիկուն օրերը մեր —Ու կնայենք Հարդագողի ճանապարհին...
1917
Երեք երգ տխրադալուկ աղջկանԱստղիկ ՂոնդախչյանինEt c'etait le dernier amourdu soir antique...ALBERT SAMAINԿԱՐՍ, 1913
1. ՃԱՄՓԻՆՕրորվելով կառքն էր վազում սրընթացԴաշտի միջին` ճանապարհով ցեխապատ:
Թոնն էր մաղում միապաղաղ, ցուրտ ու թաց:
Օրն էր մարում հիվանդոտ ու մեղմ-վհատ:

Օրորվում էր կառքը, վազում ու վազում:
Կառապանը երգում էր մի ինչ-որ երգ:
Թոքախտավոր կինն էր մոտիս դառն հազում:
Մութն էր գրկում արևմուտք ու արևելք:

Թոնն էր մաղում միապաղաղ, ցուրտ ու թաց:
Ագռավները անցնում էին քրքջալով:
Թոքախտավոր կինը տխուր հեծկլտաց:
Քամին անցավ` մեկի մասին ողբալով:

Եվ կառապանն, օրորվելով, դեռ երկարԵրգում էր իր օրերի երգը անգույն:
Գնում էինք: 
Ու՞ր — չգիտեմ: 
Վերջ չկար:
Գնում էինք: 
Անխոս: 
Անձայն: 
Ու անքուն…
2. ԱՆՔՈԻՆ ԳԻՇԵՐԻՆ
Քնել չի՛ լինում...Հիմա, երբ այնպես ուզում եմ քնել,Ամե՜ն, ամե՜ն ինչ մտքիցս հանել:
Հայացքներս` անփակ` թափառում են լուռ—Ու միտքս, տարտամ, դեգերում է մութԴաշտերում տխուր:

Մթության գրկում լալիս է դողդոջԼույսը լապտերիս՝ մեռնող աղջկաՀոգեվարքի պես...Մեկը բախում է դռներն անցածի —Ու հիշում եմ քեզ:

Մոռացված երգի նվագի նմանԴողում է հոգիս լույս մատների տակ —Եվ ահա մեկ-մեկ շարվում են իմ դեմՊատկերներ, դեմքեր, որ կորել էինԱռանց հիշատակ:

Այնտեղ, մութի մեջ հայտնվում է ահաՏեսիլդ գունատ ու տխրադալուկ, —Օրերի անհայտ մշուշից ելածԳունատ այցելու:

Ու հիշում եմ ես անձրևոտ մի օր —Մի հին իրիկուն.Հեռու երգերի խանդավառ օրոր,Հարսանքի հանդես. —Մաղող անձրևի կաթիլների տակԿանգնել էի ես…
Է՛, քնե՛լ, քնել…Աչքերս փակեմ ու սեղմեմ ամուրՈւ չմտածեմ ոչնչի մասին:
Մի՞թե, երբեմն, չէի՞նք միասին...Ա՛խ, օրոր ասա, անդորր ու օրոր.Քնել եմ ուզում` գիշերն անց կացավ…Երա՞զ էր արդյոք, զառանցա՞նք, թե ցավ…
Ցա՛վ, ցա՛վ էր, անշուշտ.Դու երբե՜ք, երբե՜ք ինձ չես ժպտացել —Քո ժպիտն անգամ ցա՜վ է թվացելԻմ հոգուն տկար...Ես քեզ կանչեցի երկա՛ր ու երկա՛ր —Դու չեկար, չեկար, —Ցանկացա լինել քո դեմ մի հլուՈւ անկամ գերի —Եվ ես իմ սիրով քեզ ձանձրույթ բերի...
Օտա՛ր էր հոգիս քեզ համար, ինչպեսՕտար դաշտերից բերած ծաղկեփունջ.Տանջանքի վարդեր, հույզի ծաղիկներ,Երազի աստղեր, հույսերի ցոլքեր —Ու կարմի՛ր, կարմի՛ր խաշխաշներ ցավի, —Այս ծաղիկներով զարդարված հոգիս քեզ նվեր բերի,
Որ քո կույս հոգին իմի հետ ցավի...Ու ես չեմ հիշում, թե ինչպե՞ս մի օր —Օտար, անմեկին —Ես քեզ կորցրի նոր կյանքի շեմքին…
Չէ՜, դու գնացիր, չգիտեմ թե ուր:
Ես էլ գնացի: 
Իհարկե, այնտեղ,Ուր ապրել ես դու երկար ժամանակ —Ապրել չէ՜ր լինի: 
—Չէ՛ր լինի տեսնել լույսերը ձեր տան,Չէր լինի տեսնել լայն փողոցը ձեր,Որ մինչև հիմա ես չեմ մոռացել...
Թողնենք, ախ, ի՞նչ հոգ.Չ՞է որ չգիտե, չգիտե ոչ-ոք,Թե ինչո՞ւ կյանքում այսպես է եղել. —Սերը մեզ համար — արցունք ու արյուն,Սերը մեզ համար մահվան գին ունի,Իսկ կնոջ համար — հրճվանքի գինի...
Այս անքուն, անքուն ու լուռ գիշերինԱխ, էլ չեմ ուզում վերհիշել կրկինԱնցյալը անմիտ ու անմխիթար.Էլ ինչո՞ւ ես դու գալիս անդադարԵվ ուշ գիշերով փորել ես ուզումԻմ հոգին տկար...
Դրա համա՞ր ես դու այստեղ եկել,O, նենգոտ տեսիլ...Ուզո՞ւմ ես հոգուս վերքերը պեղել,Որի գանձերը չուզեցի՛ր տեսնել...
Օ, զզվելի՜ կին, —Քեզ արատ է պետք, սին արատ հոգու,Որ լավ ծիծաղես ու չարկամ խնդաս —Եվ ամբողջ հոգով հրճվանքից թնդաս...Ուզո՞ւմ ես` պատմեմ, թե ինչպես հանկարծԻնձ համար փոխվեց ամեն, ամեն բան —Եվ ես կորցրի երազի ճամփան...
* * * * * * * * * * * * *
Մի գիշեր էր մութ: 
Անձրև էր գալիս:
Խավար էր իջել իմ մթնած հոգում: 
—Ամայությունն էր հեկեկում այնտեղՀին, անվերադարձ երազների տեղ:
Եվ ես դուրս եկա: 
Ցեխոտ փողոցովՔայլեցի երկար:
Չգիտեմ, թե ո՞ւր, ինձ համար արդենՃանապարհ չկար...
Երկա՛ր քայլեցի:
Եվ իմ դեմ ահա — մի երկա՛ր փողոց:
Հեռվում — դեղին, տարտամ կրակներ:
Եվ ես մոտեցա այն կրակներին,Որոնք իմ սրտին մի հի՛ն լուր բերին...Մի հին լուր` հոգուս մեջ պահված ծածուկ —Եվ ես այն շեմքը անցա կամացուկ...
Ու... այս եմ հիշում`Մի հին անկողին — թաղված մշուշում:
Ու մի մերկ մարմին:
Ու ցավոտ, ճնշված հեկեկանքը իմ...Ու դուրս եկա ես:
Զգացի միայն, որ ցուրտ է, քամի, —Որ կյանքն ինձ համար էլ կատակ է մի...
Ինձ համար մեռավ ամեն սրբություն:
Գնա՜, սիրելիս:
Թող կյանքը գլխիս մրրիկներ տեղաՈւ մոխիր ցանի —Էլ ո՜չ մի զղջում իմ երազը հինԵտ չի դարձնի...Գնա՜, սիրելիս.Ու թող մի վայրկյան քեզ մտքից հանեմ, —Ուզում եմ քնեմ — ախ, ինչպե՞ս քնեմ...
3. ՄԵՌԵԼՈՑ
Երեկոն անձրևոտ էր ու թաց:
Փողոցները — դատարկ, անաղմուկ:
Ու քամին էր անցնում սրընթացՈւ տամուկ:

Ու գիշերը իջնում էր մթին.Երևում էին մութ հեռվումՓողոցի կրակներն երերուն՝Հանձնված ամոթին ու ստին:

Ու գնում էի ես համրընթաց,Ինքս ինձ քո անունը ասում:
Հեռվում ինչ-որ մեկը խնդացՓողոցի անձրևոտ երազում:

Ու օրհնում էի ես իմ սրտումՄոռացված դամբարանը քո մութ:
Մեկն ասաց, որ ստում եմ, ստում, —Ու լսվում էր հեռվում մեկի լացն անօգուտ…
1913
Կարս
ՏԵՍԻԼԱԺԱՄԵՐԿԱՐՍ, 1915, ԱՇՈՒՆ
1
Մի լուսե աղջիկ, լուսե մի մեռելՕրերի միգում երևում է ինձ:
Թարթում են միգում կրակները դեռ,Ու կարոտը հին խեղդում է նորից:

Անցնում է, որպես անմարմին տեսիլՈւ նորից միգում երևում է նա:
Ու նորից չկա: 
Ու նորից գիշեր —Փողոցի վրա ու հոգուս վրա:

Կրակներ, ջահեր: 
Անցնում են նրանք,Կանչում են նրանք, ակնարկում են ինձ:
Կանգնում են թարթող կրակների տակ,Ներկած աչքերով կանչում են նորից:

Ու լուռ է հոգիս: 
Ու մենակ եմ ես:
Երազուն, տխուր: 
Հավատում եմ դեռ:
Ու անցնում է նա — անմարմին, անտես, —Մի լուսե աղջիկ, մի լուսե մեռել:

2
Ես նստում էի անմարդ բուլվարում`Աշնան արևի համբույրին գերի:
Խմում էր հոգիս երկնքի հեռուն,Լսում էր հոգիս երգը զանգերի:

Ու անթա՛րթ, անթա՛րթ նայում էի եսԱնսահման, անծիր երկնքի հեռուն:
Ու թաց աչքերով տեսնում էի քեզ —Հավիտենության կապույտ դաշտերում:

Եվ երբ երեկոն մեռնում էր բոցումՈւ իջնում էր պարզ, աստղազարդ գիշեր —Կապույտ ջրերի հեռու զնգոցումԵս լսում էի քո շշուկը դեռ...
3
Հոգուս մեջ իջել ու փռվել էր միՀիվանդոտ, հիվանդ տխրության հանգիստ:
Հաշտվել էի ու լռել էի:
Ու լուռ էր հոգիս` լուռ ու լռանիստ:

Եվ մեկը հանկարծ խնդաց խավարում —Դուրսը, դաշտերի մենակության մեջ:
Մեկը դաշտերում տագնապ էր փռում —Ու մութ սենյակում հսկում էի ես:

Դուրսը, դաշտերում, քրքջում էր քամին:
Ճչում էր հոգիս` հիվանդ ու տկար:
Ստվերները լուռ օրորվում էին:
Ու լուռ էի ես: 
Չկայիր: 
Չեկար:

4
Եվ մի իրիկուն զանգերի երգումԼսեցի վճիտ խոստումները քո:
Կարծես թե հոգիդ իրիկվա միգումԿանչում էր անտես... 
Խաղա՛ղ երեկո:

Ու ղողանջները կապույտում անծայրԹիթեռի նման ճախրում էին դեռ —Երբ հեռուներում զնգալով անցար,Որպես մի ղողանջ, մի լուսե թիթեռ...
Անցար — լուսավո՛ր, հեռավո՛ր, թեթև՛,Ճառագայթի պես իրիկնամուտի:
Իսկ սիրտս` տխուր, հոգնաբեկ, անթև,Խմում էր իջնող տագնապը մութի...
5
ՀԱ3ՐԵՆԻՔՈւՄ
Ձյունապատ լեռներ ու կապույտ լճեր:
Երկինքներ, որպես երազներ հոգու:
Երկինքներ, որպես մանկական աչեր:
Մենակ էի ես: 
Ինձ հետ էիր դու:

Երբ լսում էի մրմունջը լճիՈւ նայում էի թափանցիկ հեռուն —Զարթնում էր իմ մեջ քո սուրբ անուրջիԿարոտը այն հին, աստղայի՛ն, անհու՛ն:

Կանչում էր, կանչում ձյունոտ լեռներումՄեկը կարոտի իրիկնամուտին:
Իսկ գիշերն իջնում, ծածկում էր հեռուն,Խառնելով հոգիս աստղային մութին...
6
Եվ մի առավոտ, մշուշ էր ու մեգ, —Մոռացել էի ու չէի հիշում —Երբ եկար հանկարծ՝ տխուր, հուսաբեկ,Հովի պես անցար, անունդ — Աշուն…
Անցնում էիր դու անմարդ պուրակումԵվ ընկնում էին քո ոտների տակՏերևներ, թերթեր` դեղին, ոսկեգույն,Մոռացված միգում, որպես հիշատակ:

Լո՛ւռ ընկնում էին տերևները վար,Ու ծածկում էին ճանապարհը, քեզ:
Ու ցուրտ պուրակում, մենակ, հոգեվարՄեռնում էր հոգիս ու լուռ էի ես...
7
Հիմա չգիտեմ, մոռացել եմ եսՃամփաները քո: 
Մշուշ ու թախիծ:
Մոռացել եմ ես, մոռացել է քեզՕրերի միգում կուրացած հոգիս:

Անցնում են, հոսում օրերը անծայր:
Ճամփորդների պես գնում են հեռու:
Հիշում եմ միայն, որ մի օր անցարՕրերիս նման — ու ետ չես գալու:

Եվ գուցե մի օր, մի վերջին գիշեր,Երբ վերջին միգում աչքերս մարին —Արթնանա հանկարծ անիմաստ մի սերՈւ աստղը ժպտա մոխրացած քարին...Կարս, 1915, աշուն
ԼԻՐԻՔԱԿԱՆ ԲԱԼԼԱԴՆԵՐԵՐԵՔԸ(Պոեմ հավիտենական)
1
Մի հին դղյակում ապրում էին գոցԵրեքը — նրանք. դղյակում այդ հին:
Երկուսն էլ նրանք այդ երազ-կնոջԱսպետներն էին:
Ու ապրում էին փակված ու մենակ,Աշխարհից հեռու, դղյակի միգում:
Ու հին դղյակի կամարների տակՀոսում էր նրանց կյանքը անանուն:
Ի՞նչ էին անում այդ երեքը միշտ,Այդ հին դղյակում ի՞նչ էին անում:
Կյանքը դղյակում երա՞զ էր, թե վիշտ —Ոչ-ոք չգիտեր ու չէր իմանում:
Որպես մի հեքիաթ, որպես հինավուրցԴարերում ապրած լեգենդի կտոր —Կյանքը դղյակում դարձել էր անուրջ:
Ապրեցին անձայն ու անցան մի о՜ր: 
—
2
Մեկը դղյակում մենակ էր առաջԵրազ-կնոջ հետ: 
Մենակ էր ու գոհ:
Թվում էր նրան աշխարհը — երազ,Ու լույս էր այնպես. կապույտ երեկո:
Նստում էր մենակ և հսկում էր նա:
Կինը դղյակում և կար, և չկար:
Նստում էր մարմար սանդուխտի վրա`Աչքերը — վճիտ ու սիրտը — պայծառ:
Եվ մի իրիկուն — հրոտ, հրավառԱրևը մտավ գիրկը լեռների:
Կինը դղյակում և կար, և չկար.Նա նստած էր լուռ՝ երազին գերի:
Արևը մտավ խորշը լեռների —Ու թվաց նրանց գիշերի միգում,Որ ո՜չ մի հրաշք էլ ետ չի բերիԱնցած արևի հուրը ոսկեգույն...Անշշուկ նստած լսեց, որ անցան,Անդարձ հեռացան... 
Մի՞թե չգտավ: 
—Եվ նա չտեսավ, թե ինչպես, անձայն,Մյուսն այն գիշեր դղյակը մտավ...
3
« — Դու կանչե՞լ էիր, — շշնջաց նրան. —Հեռու դաշտերից, արևի երկրից:
Արևը անցավ ու ժպտաց միայն:
Արևի երկրից կանչել էիր ինձ»: 
—Երբ գիշերն իջավ դղյակի միգումԵրեքը — նրանք — կրակ չունեին:
Ու թվաց, որ դեռ երեկ իրիկունԵրեքն էլ, նրանք, դղյակում էին:
Նայեցին իրար — ու թվաց, թե դեռԴարերի միգում, սկզբի օրիցԵրեքն էլ, նրանք, այստեղ են եղել —Մի՜շտ իրար կապված` հեռու բոլորից...
4
Ասաց շշուկով կինը երկուսին. —«Գիշերը հազար հրաշքներ ունի.Գիշերի գրկում ընկնում է հոգինՀազարաստղանի գիրկը անհունի»:
Նայեցին իրար, նայեցին նրան:
Վառվում էր ոսկի հայացքը կնոջԿարծես ասելու ոչինչ չգտան:
Կարծես դողացին շրթերը դողդոջ:
Եվ մեկը հանկարծ հեծկլտաց մթում...Մյուսը ժպտաց: 
— Ու տեսան իրար:
Նվում էր մի տեղ դղյակի կատուն:
Ու դուրսը քամին խնդում էր խելառ:

5
Ու կինը, հիվանդ, մտավ անկողին:
Հսկում էին լուռ երկուսը նրան:
Ու գրկել էր մութ լռությունը հինՆրանց — երեքին: 
Ու լուռ էր միայն:
Ու մութ էր այնպես: 
Ու հիվանդ էր նա:
Եվ երկուսն էլ, լուռ, անկողնի առաջԵրազում էին պատկերը նրա —Հեռավոր նրա հմայքը երազ:
Երազում էին: 
Երկուսն էլ կային:
Այնքա՛ն հարազատ ու մոտիկ այնքան:
Եվ սուրբ խոսքերով օրորում էինԿնոջը հեռու: 
Երկուսն էլ — նրան:

6
Ու լուռ էր այնպես: 
Ու լուռ էր: 
Ու գոլԼռության գրկում թվում էր նրանց,Որ կյանքը մահից անհուն է ու խոր,Մահու պես գաղտնի, անթափանց, անանց:
Ու հիվանդ էր նա: 
Բայց մահը չկար:
Միայն մշուշում երկու կրակներԿարծես բռնկվող, կարծես հոգեվար,Երազի նման ժպտում էին դեռ:

7
Եվ մեկը հանկարծ ասաց մյուսին. —«Արևը երեկ անցավ — ո՞ւր գնաց...»:
Մյուսը նայեց ու ժպտաց կրկին. —«Արևը չկա: 
Արևը — երազ...»:
Եվ մեկը ուզեց անդարձ հեծկլտալ,Բայց բարձր ճչաց. — «Օ, ցո՛ւրտ է այնքան...»:
Մյուսը ժպտաց: 
Ու երկա՛ր — երկա՛րԼռեցին նրանք` անբարբառ, կարկամ:
Եվ երկուսն էլ լուռ նայեցին նրան:
Լուռ քնել էր նա: 
Լուռ էր ու լռին:
Եվ վերջին միգում վերջին լռությանԵրկուսն էլ հլու սպասում էին:

8
Եվ մյուսն հանկարծ բարձրացավ տեղիցՈւ սուր, լռության դղյակում կարկամ,Ուր իջել էր մի անսահման կսկիծ —Ճչաց ու կանչեց տասներկու անգամ:
Տասներկու անգամ կանչեց, բայց չկար:
Արնոտ էր նրա ձայնը մշուշում:
Տասներկու անգամ կանչեց, խելագար —Ու դուրսը ոռնաց հուսահատ մի շուն:
Լուսնի երեսին ոռնաց ու լռեց:
Եվ վերջին անգամ նա կանչեց նրան:
Կինը բարձրացավ, ժպտաց, համբուրեց —Ու մշուշի մեջ երկուսն էլ կորան...
9
Իսկ մեկը, նստած անկողնի առաջ,Սպասում էր դեռ: 
Կարծում էր, որ նաԴեռ պառկած է իր անկողնի վրա,Որպես լույս-ցնորք ու հոգու երազ:
Չտեսավ, կարծես, որ ջահը հանգավ:
Չտեսավ, կարծես, որ անդարձ ընկավ,Անդարձ փշրվեց բաժակը հոգու,Որ զրնգում էր դեռ երեկ երեկո:
Մի՞թե չլսեց կանչը խելագար.Տասներկու անգամ կանչեց ու տարավ:
Մի՞թե չտեսավ, որ ջահը չկար,Որ ջահը հանկարծ արյունվեց — մարավ:
Լուռ նստած էր նա անլույս սենյակում,Աղոթում էր դեռ ու հսկում էր նա:
Եվ կամաց-կամաց տագնապը թաքունԻջնում էր նրա կարոտի վրա...
10
«Դու ի՞նձ ես ուզում. այստեղ եմ ահա:
Նստել եմ քեզ մոտ — մի՞թե չգիտես:
Լռության գրկում սպասում է նա:
Շրթերդ հրոտ համբուրում եմ — ես»:
Եվ կինը գրկեց, համբուրեց նրան:
Ջահերը նորից դղյակի միգումԱրնավուն լուսով բռնկված — կորան:
Եվ խավարն իջավ անդուռ դղյակում:
Եվ կինը կարծես չտեսավ, որ լուռ,Որպես մի ուրու, որ կա ու չկա —Մոտեցավ հանկարծ լուսավոր, տխուր,Տխրորեն վճիտ երազը նրա...Մյուսը կարծես չիմացավ ինքն էլ,Թե ինչո՞ւ հանկարծ թվաց, որ միգումՄեկը, անանուն, անտես մոտեցելՈւ խուլ տագնապով դռներն է թակում...
11
Ու լուռ կանգնեցին իրարու դիմացԵրկուսը — կարծես առաջին անգամ:
Կինը հեծկլտաց ու նորից ժպտաց —Ժպիտն էլ, լացն էլ — օտա՛ր էր այնքան:
Ու կանգնած էին նրանք դեմ ու դեմՈւ չգիտեին՝ ի՞նչ էին ուզում:
Բայց զգում էին, որ մի լուր գիտենԵրկուսն էլ հոգու անլուր երազում:
Եվ զգում էին որ ճամփա չկա:
Եվ զգում էին, հոգնած ու տխուր,Որ կընկնի՛, կընկնի՛ լույսը հեռակաՎերջին խավարի գիրկը ահավոր:
Եվ զգում էին. վերջին անհունում,Արևից հետո ու լույսից հետո —Երկուսն էլ նրանք` անդեմ, անանունԿդառնան հլու ողջակեզ ու զոհ...
12
Ու վերջին անգամ նայեցին իրար...Ծանո՛թ էր այնքան աչքերի հեռուն...Այն ո՞ւր է տանում հորձանքը վարար —Լույսը հոգեվար մարող աչքերում:
Դու ի՞նչ ես ուզում... 
Դու մրսե՞լ ես, հա՞:
Իսկ դո՜ւ, դո՜ւ, որ միշտ արևի բովումԱյրվում էիր — եկել ես հիմաՈւ փնտրում ես իմ լուսնային հեռուն...Ու աչքերը, խոր, խորունկ խորացանՄյուս աչքերի խորության մեջ խոր:
Կարծես հիշեցին, կարծես մոռացան,Որ եղել են, կան, ապրում են մի օր:
Եվ կինը խնդաց արնոտ մշուշում —Ու եկավ, կանգնեց երկուսի առաջ:
Միթե նա՞ է — նա: 
Միթե չի՞ հիշումԱստղերը վառած, աստղերը մարած:
Թե՞ ուրու է նա: 
Եկավ — ու չկա:
Կանգնած են նրանք դեմ առ դեմ էլի: 
—Վերջին պարտության վայրկյանը հիմաԿհնչե անդարձ... 
Եվ ուշ կլինի:

13
...Ու վայրկյանը, քար, ընկավ անողոք:
Հնամյա մի կամք, անդարձ ու տոկուն,Որպես դարերի վիթխարի բողոք —Խտացավ նրանց աչքերի միգում:
Եվ մյուսն հանկարծ ճչաց — քարացավ,Կույր, զգաց հանկարծ, որ սառցե մի սուրՄեխվեց իր սրտում: 
Սառցի պես մի ցավԿաշկանդեց նրա էությունը հուր:
Բայց վերջին միգում տեսավ, որ նա է՜լ —Մեկը, հուսահատ, տասներկու անգամՃչաց ու կանչեց վանդակում անել —Եվ նույնպես — ընկավ .........
* * * * * * * * * *
Խավարի գրկում դղյակը այն հինԵրերաց հանկարծ: 
— Ու երկա՛ր, երկա՛րԳայլերը դաշտում դեռ ոռնում էին:
Ու լուռ էր այնպես: 
Ու ոչինչ չկար:

1915 — 1916
Կարս-Մոսկվա
ՀԵՏԵՐԱ-ԵՐԱԶ(էպիլոգ)
1
Երբ վեր սլացան հրոտ, հրակամՀրթիռները հուր, հրավարս ու հիր —Աստղային ծիրից նորից վայր ընկանՈւ դղյակը հին դարձրին մոխիր:

2
Ու ընկած էր նա մոխիրի վրա:
Ընկած էր մենակ: 
Ու լուռ էր չորս դին:
Մոխիրի վրա սպասում էր նա`Աչքերը հառած կույր, անդեմ մութին:
Եվ մեկը կարծես մոտեցավ նրան,Մոտեցավ, խնդաց ու կանչեց միգում:
Հիշեց, որ կային — չքացան-կորանԱստղերը` հոգու երկնքում. հոգում:
Ու ժպտաց, ժպտաց ասպետը հանկարծ:
Ձեռքերը պարզեց — այնքան մո՛տ է նա:
Գուցե բռնկվեն աստղերը հանգածՈւ նորից վառվեն մոխիրի վրա...Ձեռքերը պարզեց ու լռեց միայն:
Ու խնդաց նորից սիրտը մշուշում:
Ու չկար ոչ-ոք: 
Թվում էր նրանԱշխարհն էլ, ինքն էլ — մի մութ վերհիշում:

3
Ու խո՛ր հեծկլտաց ասպետը, ընկածՃերմակ դղյակի մոխիրի վրա:
Ու հիշեց բոլոր աստղերը հանգած,Ու հիշեց հրոտ հմայքը նրա:
Եկավ — ու չկա: 
Բայց չէ՞ որ, երբ դեռՀրդեհն էր լափում դղյակը իր հին`Բոցերի ծովում մի ոսկի թիթեռԶնգում էր, շաչում — հրավարս մի կին:

Օ, թող գա՛, թող գա՛: 
Լինի արյունոտ:
Մեխվի իր սրտում, որպես քաղցր սուր:
Թող նորի՛ց վառվի համբույրը հրոտՈւ հմայքը հուր...Եվ թո՜ղ չլինի երազն աստղային —Ճերմակ դղյակի անմարմին ուրուն...Եվ չէ՞ որ ոսկի կրակներ կայինՄեռնելուց առաջ նրա աչքերում...
4
Դու ինձ մոտ էիր: 
Ժպտացիր — ու հուրՀամբույրի ժամին հոգիս` գոհ, դժգոհ՝Ընկավ գիշերի խոռոչի մեջ խոր —Բայց օրհնում էի հրդեհները քո:
Ես օրհնում էի: 
Ժպտում էիր դու:
Ու հրդեհեցի իմ դղյակը հին,Որ ի՜մը լինես, չդառնաս ուրու,Որ ինձ մոտ մնաս՝ պարզ ու երկրային...Բայց ո՞ւր գնացիր, ինչո՞ւ հեռացար:
Թ՞ե — այստեղ ես դու, բայց մենակ եմ ես,Ինչո՞ւ հեռացար ու ցնորք դարձար`Հեռավո՛ր ուրու — անմարմին, անտես:

* * * * * * * * * * * *
* * * * * * * * * * * *
Ճերմակ դղյակի մոխիրի վրա,Հիշելով ոսկի հրթիռը մարած —Անզոր շշնջում ու կանչում էր նա. —— Հետե՛րա-ցնորք, հետե՛րա-երազ...
1916
ՀՐԴԵՀԸ
1
Հսկա շենքերը հուր ու ծխի մեջ,Շենքերը հսկա վառվում են, փլչում:
Բոցերը՝ կարմիր նայադների պեսԾխերի միջից երկինք են թռչում:
Այն ո՞րտեղ էին, ո՞ւր էին պահվածՓերիներն ալվան կրակի, հրի,Անմահ Վահագնի հարսներն հրավարս,Նայադները այս կարմիր փրփուրի:
Երգով ու ծափով երկինք են թռչում՝Դեպի արևի գիրկը մոռացված.Շենքերը, սակայն, փլչում են, փլչում`Նրանց կարոտին ողջակեզ դարձած:

2
Մոխիրի միջից — կարմիր կրակներ:
Միթե չի՞ մարել, միթե չի հանգել:

Աչքեր են կարծես — կասկածոտ, հրոտ:
Բոցկլտում են` հին հրդեհին կարոտ:

Մոխիրի միջից հսկում են, հսկում,Չե՞ս տեսնում մահը — աչքերի ոսկում:

Ահա խնդացին: 
Չե՞ս սոսկում հրից —Հե՛յ, հասե՛ք — հասե՛ք. հրդեհ է նորից:

1916
ԵԶԵՐՔԸ ԱԻԴ
Հոգու հեռավոր դարպասից անդին,Ուր մշուշ է, մեգ, —Ուր թանձր միգում վխտում են մթինԿասկածները նենգ,Ուր չի թափանցում նայվածքը երբեք: 
—Խոհը միամիտ, —Կա մի մութ եզերք, անունը — Աիդ:

Հոգու այդ վերջին դարպասի առաջՀսկում է անքունԱյդ մութ եզերքի արքան աներազ —Սևահեր մի շուն՝Կույր նայվածքը իր կուրորեն հառածՀիվանդոտ մուժում:

Հսկում է, մռայլ, իր եզերքը մառ,Իր եզերքը հին,Ուր վերջին, ճղճիմ գոյության համարՀանձնված մութին`Տառապում է մեր մարող, հոգեվարԵրազի հոգին:

Ու մութ է այնտեղ, աներազ մուժում, —Տաղտուկ, ամայի:
Ու ցուրտ է այնտեղ` Ստիքսն է հոսում,Գանգեսը մահի`Հավիտենության լաբիրինթոսումԱնիմանալի:

Ու այն եզերքի սևահեր արքան —Անկուշտ, անոթի, —Հսկում է, որ ջինջ երազները գան —Բռնի, հոշոտի, —Ու երազների դիերն անկենդանՍտիքսը նետի:

Ու հոգու վերջին դարպասից անդինՆենգ, հսկում է նա:
Հսկում է, որ ջինջ երազներն ընկնինԵզերքը նրա:
Եվ nռնում է նա լույս գիշերներին —Լուսինի վրա
1916
ՄԱՐԻ, է՜Գ ԹՌՉՈԻՆ...
Չգիտեմ, Մարի, երկնքի մովիցԻնչո՞ւ էր հոգիս կարոտով կանչում,Որ ճախրես, թռչես, վերանաս նորից,Մարի, ի՜մ Մարի, Մարի, է՛գ թռչուն:
Դաշտերը միայն գրավում են քեզ.Դաշտերը կանաչ, գոհարը ցողի: 
—Դաշտերի միգում կորցրել եմ եսՄի հին, երկրային բերկրանքի ուղի:
Մոռացել եմ ես դաշտերի ուղին.Մոռացել է իմ երազող հոգինՀովը դաշտերի, զմրուխտը կանաչ.Աշխարհը մեռավ հավերժի առաջ —Եվ ես մոռացա բախտը աշխարհի՝Աշխարհի հեռուն ու բախտը բարի:
Լուսնյակ գիշերով ես ճամփա ընկաՈւ կյանքը թողած, ու կյանքի հեռուն —Թաղեցի հոգիս լուռ ու լուսնկաՀավիտենության մեռած դաշտերում:
Ու լուռ է շուրջս — ձմեռ ու գիշեր,Ու երգը մահի, որ կոչվում է — սեր: 
—
Մեռած է, Մարի՛, իմ սիրտը հիմա:
Շուրջս — լռություն, ու գիշեր, ու մահ.Շուրջս քարացած երազը մահի.— Կուզեի՛ այնպես, որ ետ դառնայիՈւ համբուրեի շրթերը հողի.Փնտրեի մի պարզ, երկրային ուղի,Հո՛ղը լիզեի, որպես համր շուն —Ու լո՛ւռ կորչեի աշխարհի փոշում...Ախ, ցուրտ է այստեղ — երկնի կամարում —Չի վառում այստեղ ճառագայթը հուր.Երկնքում չկա ծաղիկ ու գարունՈւ սուտ է հոգու բերկրանքը մաքուր:
Մարի, ի՜մ Մարի, մնացիր նախշուն,Արևոտ ու տաք դաշտերում երկրի,Թող հոգիդ զնգա՜ երկրի մշուշում,Աշխարհի մուժում թող հոգիդ բերկրի:
Մի՜ նայիր դու վեր. թող կյանքդ լինիՈսկի մի ղողանջ. վա՜ռ բախտի հնչյուն,Թող կյանքդ լինի հուրհրող գինի,Մարի, ի՜մ Մարի, Մարի, է՛գ թռչուն...
— Իսկ ե՞ս. ի՞նչ անեմ ես, որ մնացիԵրկնի դաշտերում — ու մեռավ հոգիս,Ես, որ երկրային կյանքս թաղեցի —Լսո՞ւմ ես, Մարի, — ի՞նչ արի ես ինձ:
Ինչո՞ւ արևի համբույրը երբեքՉվառեց իմ մեջ ցանկություն ու դողՈւ չհրդեհեց սիրտս հոգնաբեկՔո հուր մարմնի հմայքը դյութող:
Բայց չէ՞ որ հոգին, ասում են, ունի,Կամ գուցե առաջ ունեցել է նա —Կարմիր կարոտը կարմիր արյունիՈւ հրդեհումի երազը անահ:
Ախ, մարդու հոգին, ասում են, առաջԱպրել է այնտեղ — արևի վրա,Եղել է վառման խնդագին երազ,Հրոտ, հրանազ, ու անունը — Ռա:
Վառվել է անմար արևի հոգում`Ինքը զոհ իրեն ու զոհաբերող,Ու սփռել է մութ օրերի միգումՀրդեհ ու կարոտ, ցանկություն ու դող:
Ու եղել է այս կյանքը երկրայինԱրևի առաջ խանձված մի զոհ.Աղոթք են արել հրակամ Ռաին —Ապրել են հրում ու անցել են գոհ:

Հոգնե՛լ եմ, հոգնե՛լ երազից, մահից,Անտարբերության վիճակից երեր.Ուզում եմ զգալ, շոշափել նորից,Չունենալ երազ, թռիչք ու թևեր:
Կուզեի՛ լինել հաստատ ու կարող,Աշխարհը զգալ, որպես քաղցր դող,Եվ ամբողջ կյանքով մի պահ երկարողՎառվել ու մարել հրճվանքում բանտող:
Եվ ինչո՞ւ համար իմ մարմինը լույս,Մարմինը մարող, մարմինը հիվանդԴեռ պետք է կրի դիակը հոգուս,Որպես ծանր բեռ` հնամյա ավանդ:
Ճնշում է, ճնշում ուսերիս վրաԴիակը այդ ցուրտ, ծանր, անբաժան,Ինչո՞ւ եմ կրում ես բեռը նրա,Այդ բեռը դաժան:

Եվ ինչու հիմա, օրերիս ծոցում,Ուր բերել է ինձ բախտը այս գիշեր —Ես ինձ եմ փնտրում ու մեռելոցումՎերջին տագնապում, որ կոչվում է — սեր...
Ես ինձ եմ ուզում, ի՜նձ, լսո՞ւմ ես, կի՜ն,Ինձ, որ չե՜մ լինի էլ ուրիշ անգամ,Որ վաղը պիտի հո՜ղ դառնամ կրկինՈւ անցնեմ անդարձ ու աշխարհ չգամ:
Ի՞նչ անեմ ես, կին, — ի՞նչ անեմ հիմա,Թե զգամ, որ ես անցել եմ անդարձ —Ու ցուրտ մշուշում ճերմակ երևաՄահը՝ աստղային զգեստներ հագած:
Եվ ցույց տա նա իմ երազած ուղին`Հավիտենության սահմանը ունայն —Եվ ես հասկանամ, որ հավերժը հինՎերջ չի ունենա, որ հանգստանամ...Երբ զգամ հանկարծ, որ հասել եմ եսՀավիտենության սահմանը — ու նա,Քարացած հոգիս` աներազ, անտես`Ցո՛ւրտ հավերժության եզերքում մնա:
Չէ՞ որ ով հասավ հավիտենությանՈւ նիրվանայի լուսնաշխարհը սառ —Նա էլ չի՛ դառնա կյանքի անսահմանՕվկիանը, որ կոչվում է Սանսար...
Օ, ծա՜նր է, ծա՜նր է, օ, ծա՛նր է այնքանՈւսերիս համար բեռը հավերժի. —Ախ, լինել թեթև՛, հրո՛տ, հրակամ,Վառվել, որպես զոհ, զոհս չմերժիԱրևը — արև, ու Ա՜գնի, ու Ռա.Վառվել ու մարե՛լ աշխարհի վրա`Զոհի՜ պես արդար, ինքնաամոքիչ —Ու մահից հետո չլինի՛ ոչինչ...
1916
ԾԻԱԾԱՆ
Կարինե ՔոթանճյանինԴու իմ վերջի՛ն, իրիկնայի՛ն, աստղային քույր...
ԿԱՐՍ, 1916
ՄՈՍԿՎԱ, 1917
*
Ես աստղային մի պոետ, Լաբիրինթում քո Կապույտ,Քո՜ւյր, անցնում եմ, որպես աստղ, հոգիս — մեռած աստղի փայլ.Այնքան տրտում է հոգիս, բայց միշտ ժպտում է հոգուդ,Որ երազը չդառնա Գողգոթայի ճանապարհ...
*
Հոգին չի մեռնում: 
Մարմինը թողած երկրային փոսումԹափառում է նա Տիեզերական Լաբիրինթոսում:
Անցնում է բոլոր ճամփաները սուտ ու անբեր երկրի, —Որ պայծառ, մաքուր, դարձերից հետո, — Քո գրկում բերկրի:
Բայց ե՞րբ կհասնի հոգիս, որպես սեգ, սրբացած մի զոհ, —Մայրամուտային Եզերքը Կապույտ, — լույս եզերքը Քո…
ԾԻԱԾԱՆԸ
1



 --------------------------------------- 


Լուսամփոփի՛ պես աղջիկ` աստվածամոր աչքերով,Թոքախտավոր, թափանցիկ, մարմինի՛ պես երազի,Կապո՜ւյտ աղջիկ, ակաթի ու կաթի պես հոգեթով,Լուսամփոփի՛ պես աղջիկ...
Ես ի՞նչ անեմ, ի՞նչ անեմ, որ չմեռնի իմ հոգին,Որ չմարի իմ հոգին քո ակաթե աչքերում.Ես ի՞նչ անեմ, որ մնա ծիածանը երեքգույն,Որ չցնդի, չմարի՛ իմ հողու հեռուն...
Լուսամփոփի՛ պես աղջիկ՝ աստվածամոր աչքերով,Թոքախտավոր, թափանցիկ, մարմինի պես երազի,Կապո՜ւյտ աղջիկ, ակաթի ու կաթի պես հոգեթով,Լուսամփոփի՛ պես աղջիկ...
2
Երեք գույն կա երազային քո երկրում —Երեք գույն:
Թափանցիկ են այն գույները քո երկրում —Քո հոգում:

Դու ժպտում ես. քո լուսավոր աչքերում —Երեք փայլ.—Ու բացվում է, կապո՜ւյտ աղջիկ, քո հեռունԼուսավառ:

Եվ տեսնում եմ դղյակներդ երկնահուպ,Գմբեթներդ սեգ:
Եվ հիշում եմ ոսկեծաղիկ մի ասուպ,Որ ընկավ երեկ:

Ու լսում եմ, որ իրիկվա մշուշում,Անձրևից հետո,Իրիկնային զանգակներն են կարկաչումՈւ կանչում են, գոհ:

Եվ տեսնում եմ, որ դաշտերիդ, լճերիդ,Լո՛ւյս երկրիդ վրա —Ահա իջել է անապակ ու վճիտՄի կապույտ հիմա:

Ու տեսնում եմ իրիկնային կապույտումԲռնկված կրկին —Գմբեթներիդ երկնասլաց ու ժպտունԽաչերի ոսկին...
Եվ երազի պես պարուրվում է հանկարծԵրկիրդ իմ հոգում,Ջինջ երկիրդ` աչքերիդ մեջ — միգամածԻրիկուն...
3
Երեք ճաճանչ, երեք երանգ, երեք գույն,Որ անցան —Քո՜ւյր, կապել են քո աչքերում, իմ հոգում —Ծիածան:

ԿԱՊՈւՅՏԸ
1
Կապույտը հոգու աղոթանքն է, քույր,Կապույտը — թախիծ.Կապույտը — կարոտ թափանցիկ, մաքուր,Ու հստակ, ու ջինջ:
Կապույտը քրոջ աչքերի անհունԱռավոտն է թաց:
Կապույտում հոգիս մի հին իրիկուն	.Անզո՛ր հեծկլտաց:

Կապույտը ծեգին աղոթքի կանչողՂողանջն է զանգի:
Կապույտը — արցունք, ու կապույտը — ցողՀոգու, երկնքի:

Կապույտում անսուտ խոսքեր են հոսումԵրկնքից — երկինք:
Հոգիս — Կապույտի լաբիրինթոսումՍրբացած կնիք:

Այն, որ չի եղել, որ պե՜տք է լինիՄանկական սրտում —Հոսում է, որպես լուսավոր գինի —Հոգու կապույտում:

2
Արևից առաջ և ոսկուց առաջ —Տրտո՛ւմ է այնքան.Խմում է հոգին բաժակը երազԱյդ կո՜ւյս տրտմության:

Արևից առաջ, երբ կապույտը` հեզ,Սփրթնա՛ծ, գունա՛տ —Հիվանդ աղջկա երազ է կարծես՝Աղոտ, լուսակաթ:

Երբ աստղը՝ մի պահ դառնալով անտեսՎառվում է հանկարծ:
Երբ տիեզերքը աղոթք է կարծես՝Հոգու մեջ հանգած:
Երբ դեռ ո՜չ մի ձայն չի՜ ընկնում հոգուԲաժակի մեջ լուռ: 
—Երբ որպես ուրու դեռ քնած ես դուԿապույտում մաքուր:

3
Առավոտ կանուխ, երբ արև չկա,Լուռ զգում եմ ես, —Որ լուսե հոգին քնած աղջկաՄոտի՛կ է այնպես:

Ու լսում եմ ես, լսում եմ միայն,Երազուն-տրտում:
Ժպտում է հոգիս անդորր տրտմությանԳունատ կապույտում:

Զգում է հոգիս շրթերի վրա`Անմարմին, դողդոջ —Կապույտ, երկնագույն համբույրը նրա —Լուսավո՛ր քրոջ:

4
Քո՜ւյր, արցունքները — մաքուրՂողանջներ են, որՀղանում են երկնագույնԶանգ — աչքերդ խոր:

Ղողանջնե՛ր են — լուսավոր, —Կո՛ւյս թռիչք ու թև՛ .Ղողանջնե՜ր են — թևավո՛րՈւ թեթև՛, թեթև՛...
5
Երբ չկայիր կարծես դու` դղյակում հոգուԱնշշուկ քնած, —Քո՜ւյր, իմ հոգին, աստղային, որպես նինջը քո —Կապույտում մնաց: 
—
Պատուհանից դղյակի ես տեսնում էիԵրկինքները բիլ:
Շրթերիս մեջ, հոգուս մեջ մի խոսք ունեի.— Քո՜ւյր, քնի՜ր, քնի՜ր...
Միայն զգում էի ես` լուռ, տրտում այնպես`Որ ամեն ինչում —Քո լուսավոր էության հարազատ ու հեզԿապույտն է շնչում:

Եվ չկայիր կարծես դու` դղյակում հոգուԱնշշուկ քնած:
— Քու՜յր, իմ հոգին, աստղային, որպես նինջը քո—Կապույտու՜մ մնաց:

ՈՍԿԻՆ
1
Կապույտի՛ մեջ, կապույտի՛ մեջ — արևի ոսկին:
— Քնի՜ր, քնի՜ր, կապույտ աղջիկ, չզարթնես ծեգին:

Կարապները լճերի մեջ, ջրերի վրաԴեռ քնել են, դեռ նիրհում են. կարթնանան հիմա:

Ու զանգերը ղողանջում են՝ կարկաչուն, հնչուն, —Փախցնում են աստղերի չուն ու կանչու՜մ, կանչում:

Խա՜չը վանքի, ե՜րգը զանգի — կապույտում վերջին.— Զարթի՜ր, զարթի՜ր, կապո՜ւյտ աղջիկ, ու նայի՜ր խաչին..
Նա ոսկի՜ է, երկի՜նք նետած մի կտոր ոսկի.Նա — մի երազ, ոսկի՜ միրաժ արթնացած խոսքի:

Ու արևի թևը ահա լճերի նիրհումՀրդեհում է աստղանկար տրտմության հեռուն...
Ու մարում են, ու մեռնում են այն աստղերը, տե՜ս:
Արթնացել են կարապները ու կանչո՜ւմ են մեզ:

Քո՜ւյր, վայրկյանը սրբազա՜ն է — բռնկում ու մահ,Կարապները, որ կանչում են, կմեռնեն հիմա:

Ու կմարի խաչը վանքի կապույտում վերջին.— Զարթի՜ր, զարթի՜ր, կապո՜ւյտ աղջիկ, — ու նայի՜ր խաչին...
2
Արևի ոսկին ինչո՞ւ է փակումՄեր աչքերը թաց —Երբ` կապույտ երազն արթնացած հոգում՝Նայում ենք հանկարծ:

Երբ բաց ենք անում աչքերս` կապույտ,Աստղային նիրհից, —Որ տեսնենք ոսկու ծիծաղը` անփույթՀղացած հրից:

Ինչո՞ւ է խոցում, ասեղի նման,Ոսկին արևի —Մենավոր ժամին վերջի՜ն տրտմության`Վերջի՜ն բարևի...
3
Դու տրտում ես, բայց արևի բռնկված ոսկինՈսկեզօծել է քո կապույտ, աստղայի՜ն հոգին:
Ու սփրթնած դեմքի՜դ վրա — բռնկվող մի փայլ.Այն արև՜ն է, այն արև՜ն է, աստղայի՜ն եղբայր:

Դու չե՞ս ուզում, դու չե՞ս ուզում արևի ոսկին.Չե՞ս հավատում արևի տակ շիկացած հասկին...
Միայն նայի՜ր ու հասկացի՜ր, օ, նայի՜ր ու տե՜ս. —Մի ոսկեգույն քող են հագել դաշտ, անտառ ու սեզ:

Ու լեռնային, երկինք տանող ձյունածածկ ուղինՀրաժեշտ է տալիս հիմա բիլ մառախուղին...
Եվ ամե՜ն տեղ, ինչպես և այն լեռնուղու վրա —Բռնկվել է ժպիտ-ոսկին Արևի — Նրա...
4
Օ, նայիր ու տե՜ս, նայի՜ր ու ժպտա,Օ, նայի՜ր հեռուն.—Վառվել է ահա մի ոսկի շղթաՔրոջ աչքերում...
Սփրթնած, գունատ կապույտը արդենՉքացավ, չկա.Ժպտուն, ոսկեփայլ վառվում են քո դեմԱչքերն աղջկա:

Շղթան ոսկեգույն, հրաշքի՛ շղթանԲռնկվել է, տե՜ս:
Նայիր ու ժպտա՜, դու ժպտա՜ միայն`Արևոտ — ու հեզ...
Եվ թող սո՛ւրբ թվա, որպես կույս հեռունԿապույտ մենության —Արևածագին քրոջ աչքերումԲռնկված շղթան...
5
Օղակ-օղակ ոսկեգույն ու հրաշեկ,Օրորվում են ալիքները լճերի:
— Կապույտ նիրհում սպասումը չմաշե՜ք.Թող արևը մի նո՜ր բախտի լուր բերի:

Ահա ճերմակ առագաստները` ոսկիԱրևի դեմ հարսների պես շիկացած`Օրորվելով, նազանքներով, կողք-կողքի —Ճամփա ընկան դեպի հեռուն ոսկեբաց...
Դեմը, հեռուն, կապուտաչյա ջրերում,Ոսկենկար դեմքը արև-արքայի —Հուր-ժպիտի ոսկի թերթեր է թափում,Որ լաստերի ճանապարհը զարդարի...
Առագաստները, ոսկեգույն քող հագած,Արևելյան հարսների պես նազանուտ, —Օրորվելով ճամփա ընկան թևաբաց`Դեպի ոսկի հեռաստաններն արևոտ...
6
Հրոտ, հրաշեկ ոսկին արևի`Հրդեհված հոգու հովն է երևի...
Հուր հովը հոգու՝ հրդեհված հիմա —Լեռնային վանքի խաչերի վրա:

Փարվիլ է վանքի ոսկեթև խաչին`Ժպտավառ` որպես համբույրն առաջին:

Որպես կարմրությունն այն այրող, հրոտՀարսնական դեմքիդ` ամոթխած կարոտ...
Որպես թափանցիկ կարմրությունն հոսողԱյտերիդ վրա` ոսկեգույն մի շող...
7
Եu հավատում եմ հասկի շշուկին, խոսքին —Երբ հագել ես արևի թափանցիկ ոսկին:

Հեռաստանները հացի — ոսկեգույն, ոսկեգույն:
Դու նայեցիր, ժպտացիր իմ գունատ հոգուն:

Աչքերիդ մեջ, հոգուս մեջ, քո՜ւյր իմ, կա՜ր, քո՜ւյր իմ, կարՈսկու շշուկ, ոսկու փայլ, ոսկու ճաճանչ ոսկեվառ:

Եվ հոսում էր ոսկեծուփ կապույտից դեպի վար`Արտերի գիրկը բերրի` մի հեշտություն հրավառ:

Ու ժպտում էր բռնկված ոսկին` անշեջ ու անփույթ`Կապույտ հոգուս, աչքերիդ, ու երկնքի՜ մեջ կապույտ:

Եվ հավատում էի ես հասկերի խոսքին,Ու վառվում էր կապույտում արևի ոսկին...
8
Արևը — որպես մի ոսկի թիթեռ:
Իսկ երկինքը կա — ու կապույտ է դեռ:

Զնգում են թևերն` արնագույն ու վառ.Այրվում է նա — ինչո՞ւ, ո՞ւմ համար:

Վառվում են, վառվում կապույտում անծիրԹևերը նրա ու պսակը հիր:

Ու ճախրում է նա — մի ոսկի թիթեռ:
Իսկ երկինքը կա — ու կապույտ է դեռ...
9
Ու թուլացած, ու սփրթնած կմարիԱրևի ոսկին —Վերջին անգամ եզերքի մոտ կամարիԲռնկված կրկին:

Ու կապույտը` արևի մոտ շիկացած,Վարդագույն —Քո՜ւյր, կփռի դեմքիդ վրա — ամոթխածԿարմրություն:

Ու կապույտը, ձուլված ոսկուն, հեռուներումԿամարի —Քո՛ւյր, հոգուս մեջ, աչքերիդ մեջ, երկինքներում—Կմարի...
10
Ու կտարածվի մի տրտում մշուշՄանուշակագույն.Կապույտի, ոսկու տրտմունակ մի հուշ —Խանձված հոգում...
Արևը ժպտաց, երբ կույս էր հեռուն,Ու գունատ էր դեռ:
Արևը անցավ — կապույտ դաշտերում՝Մի ոսկի թիթեռ:

Կապույտը վառվեց, խանձվեց ոսկում,Արևը — անցավ.Արևը — անհուն ու որբ կապույտում`Բռնկված մի ցավ:

Իջնում է ահա մի տրտում մշուշՄանուշակագույն. —Կապույտի՜, ոսկո՜ւ տրտմունա՜կ վերհուշ՝Խանձված հոգում...
ՄԱՆՈՒՇԱԿԱԳՈՒՅՆ
1
Կապույտից հետո և ոսկուց հետո,Քո՜ւյր, փռվեց ահա իմ տրտմած հոգում,Որպես երազում ապրած երեկո —Մի խամրած մշուշ մանուշակագույն...
Հիշում եմ հիմա, որ մի իրիկուն,Ժպտալուց հետո, երբ ոսկի շղթանԸնկավ ամոթխած գիրկը լռության —Փռվեց քո դեմքին, իմ տրտմած հոգումՄի խամրած մշուշ մանուշակագույն...
2
Աչքերիդ վճիտ ու թաց կապույտում —Ժպիտը ոսկի.Մայրամուտային մշուշը տրտում՝Այտերիդ վրա.Եվ, որպես շշուկ չքաղված հասկի,Մեր հոգնած սրտում —Սպասումը, որ ցրտաբեր քամինՀիմա կսուրա...
Ստվերներն իջնում ու փարվում ԷինԴեմքիդ, իմ հոգուն.Մթնում էր հեռուն խանձված հոգու,Որպես իրիկուն.Երազները, քո՜ւյր, երանգներ էին,—Խամրեցին միգում, —Խամրեցին, հանգան մայրամուտայինԻրիկնաժամում մանուշակագույն...
3
Ու տրտում էին քո աչքերը թաց,Ու մթնում էին գույներն իմ հոգում,Երբ վերջին անգամ տրտմորեն ժպտաց,Դեմքդ մշուշում մանուշակագույն:

Եվ քո թաց, վճիտ, ցողոտ աչքերումԼույսի ճաճանչներ ճախրելով անցան —Ու բացվեց հանկարծ միգամած հեռուն՝Քո ջինջ աչքերում — պայծա՛ռ ծիածան...
Քո՜ւյր իմ, այն մեռնող արև՛ն էր — ժպտաց,Մի վերջին անգամ բռնկվեց միգում,Որ ծիածանե քո աչքերը թացՈւ տրտում հոգիս մանուշակագույն...
4
Իրիկուն էր: 
Իրիկնային տրտմությանՀուշն էր հյուսվում — մայրամուտի մի երազ:
Դու հարազատ ու մոտ էիր ինձ այնքան`Քո աչքերով իրիկնային, ցողաթաց...
Քո աչքերի ու երկնքի կամարումՃառագայթները, այնքան հե՛զ, այնքան ջի՛նջ,Ճախրում էին, հոգեվարում ու մարում`Համբուրելով ծիածանը ամոքիչ...
Եվ լույսերը, որ ճախրեցին ու անցան,Իրիկնային ժպիտի մեջ այն վերջին —Անրջացած, երազ դարձած սրբացան,Որպես դեմքը քո լուսավոր — իմ հոգին...
5
Աղոթքի պես, երգի պեսՀոգիս ճախրեց դաշտերում.Միայն զգում էի եսՔո հմայքն ու քո հեռուն...
Միայն զգում էի, որԵրկինքներում կուսականԲռնկումները բոլորՆվաղեցին ու հանգան:

Հաշտություն էր ու ներումՔո ժպիտը սրբազան _Քո արցունքոտ աչքերումԱնրջացա՛ծ ծիածան...
6
Քո՜ւյր, երազներն այրվեցին ու անցան,Եվ ջի՛նջ մնաց քո աչքերում, իմ հոգում —Մի սրբացած, անրջացած ծիածան`Վերջի՛ն սիրո մի լուսավոր ամոքում:

Ու հիշում եմ առավոտը գունաթափ,Ու կապույտը այն սփրթնած ու անհուն.Ու հիշում եմ, որ քեզ կանչեց մի կարապ,Երբ արթնացար արևծագի դղյակում...
Ու հիշում եմ ես երկինքը վարդագույն,Ոսկի վարդեր, որ բացվեցին ու չկան...Ու հիշում եմ իրիկնային երկնքումՀրաժեշտը ոսկեժպիտ կարմրության...
Ու հիշում եմ հուր արևը — մի թիթեռ, —Ճախրեց, անցավ, աննյութացավ ու չկա.Իսկ իմ հոգին այնքան հստակ, ջինջ է դեռ —Մի լո՛ւյս ժպիտ լուսաժպիտ աղջկա...
Իսկ երազներն այրվեցին ու անցան:
Բայց ջինջ մնաց քո աչքերում, իմ հոգում —Մի սրբացած, անրջացած ծիածան`Վերջին սիրո մի լուսավոր ամոքում...
ՀՐԱԺԵՇՏԻ ԵՐԵԿՈՆ
1
Ջինջ ճախրում են ղողանջները հորիզոնից — հորիզոն— Ինչ տրտո՛ւմ է, կապույտ աղջիկ, հրաժեշտի երեկոն...
Տրտմություն ու լույս է իջել քո աչքերում, իմ հոգում.Օրհնե՜նք, օրհնե՜նք այս երկրային հրաժեշտի երեկոն...
Եվ թող հալվե՜ն, ձուլվե՜ն, մարվե՜ն իրիկնային կապույտումՄեր կույս հոգու իրիկնային սպասումները տրտում:

Եվ զանգերը անրջորեն, հորիզոնից — հորիզոն,Օրհներգելով թող օրորեն հրաժեշտի երեկոն...
2
Դու մոտեցար որպես քույր — ու հեռանում ես ահա,Աղոթք դարձած, խնկաբույր — դու հեռանում ես ահա:

Ինչո՞ւ եկար, և ինչո՞ւ անրջացար ու չկաս.Հրաժեշտի մի համբույր — ու հեռանում եu ահա...
Գուցե սո՛ւտ է սերը այս — հրաժեշտի մի երազ, —Քո՜ւյր, հո՛ւշ դարձած հեռավոր, դու հեռանում ես ահա...
3
Դու գնում ես, բայց հոգիս սպասում է քեզ— Կապո՜ւյտ աղջիկ, քո՜ւյր իմ հեզ, դու հետ չե՞ս գալու...
Ես Ժպտում եմ, որ երկար ճանապարհին չտրտմես.Հոգիս մնաց ո՛րբ այնպես — դու հետ չե՞ս գալու...
Դու գնում ես, բայց կարծես կայարան եմ եկել ես,Որ հանդիպեմ, քույր իմ, քեզ, — դու հետ չե՞ս գալու...
4
Կանցնեն օրերը բոլորԵվ տրտմորեն խոնարհ, գոհ, —Այն Կայանը հեռավորԿհասնենք մի երեկո:

Եվ ցուրտ հովը, որպես քույր,Կարոտակեզ ու գթոտ,Կհամբուրե սիրալիրՄեր աչքերը արցունքոտ:

Եվ զանգերը կարկաչուն.Հորիզոնից հորիզոն,Տրտո՛ւմ կօրհնեն մեր վերջինՀրաժեշտի երեկոն...
ԳԱԶԵԼՆԵՐ
1
Կապույտ բաժակը հոգեթով դու խմիր,Սիրտդ լցվի թող հեքիաթով — դու խմի՜ր
Իրիկնային երկինքը բիլ թող անվերջՀոգիդ լցնի կապույտ կաթով — դու խմի՜ր:

Թող լո՜ւռ լինի. անրջավոր ու տրտում —Կապույտ բաժակը հոգեթով դու խմիր:

2
Իմ խոսքերը կարկաչում են կապույտում,Կարկաչում են ու կանչում են, կապույտում:

Կարոտներ կան, որ անմարմին ու տրտում —Միայն շշուկ ու հնչյուն են — կապույտում:

Երազներ կան, որ կարոտներ են միայն,Լո՛ւյս կարոտներ, որ կանչում են կապույտում...
3
Ո՞ւմ եմ երգում. ի՞նձ, թե՞ քեզ — չգիտեմ.Իմ երգում ինձ կգտնե՞ս — չգիտեմ:

Թե՞ ես ի՜նձ եմ որոնում, բայց գտնում եմ քեզ.Կորցրե՞լ ենք արդյոք մեզ — չգիտեմ:

Գուցե ե՜ս եմ` քո երգում, գուցե ի՜նձ ես դու երգում.Ո՞ւմ ես երգում. ի՞նձ, թե՞ քեզ — չգիտեմ...
4
Կա հոգու մեջ ու աշխարհում — մի ոսկի օղակ:
Բռնկվում է նա ու մարում — մի ոսկի օղակ:

Ո՞վ չի գտել — ժպտալո՛վ, ժպտալո՛վ —Անդուլ վազքի ճանապարհում — մի ոսկի օղակ...
Բայց ես ինչո՞ւ, քու՜յր իմ, ինչու տրտմեցի այնքան,Երբ բռնկվեց քո աչքերում մի ոսկի օղակ...
5
Դու կապույտը սիրեցիր — չգտար,Սիրտդ դարձավ ձյունաձիր, — չգտար:

Երկինքներին` հեռավո՛ր, հեռավո՛ր`Դու մանկորեն ժպտացիր — չգտար:

Կո՛ւյր աչքերից` աղոթքո՛վ, աղոթքո՛վ`Մի քիչ կապույտ մուրացիր — չգտար...
6
Քո՛ւյր, զանգերի տխրության մի ղողանջ է քո հոգին:
Դղյակի մեջ մենության — բախտի կանչ է քո հոգին:
Եվ մենակ է, քույր-աղջիկ, այնքան մենակ ու տրտում.Իրիկնային կապույտում մի ճաճանչ է քո հոգին...
Ո՞ւմ ես կանչում և ինչո՞ւ. զանգերը ո՞ւմ են կանչում.Բայց չե՛ս գտնի, քո՜ւյր-աղջիկ, թող չկանչե քո հոգին...
7
Բոլոր խոսքերն իմ երգում — ճաճանչներ են լոկ:
Կապույտ միգում — ոսկեգույն ճաճանչներ են լոկ:

Քո աչքերից, քո դեմքից, քո լուսե երկրիցՃառագայթված իմ հոգում — ճաճանչներ են լոկ
Իմաստ չկա, միտք չկա խոսքերում այս հին,Բայց ինչո՞ւ են ամոքում — ճաճանչներ են լոկ...
8
Քո՜ւյր, իմ հոգին լուռ ու տարտամ — մի ստվեր է լոկ,Դղյակի մեջ քո մենության — մի ստվեր է լոկ:

Եթե նայես կճանաչես, կտեսնես հանկարծ,Որ ձևերիդ այնքա՛ն նման — մի ստվեր է լոկ:

Գուցե ժպտաս, գուցե տրտմես, երբ զգաս, որ նա —Եղերակա՛ն երկուության մի ստվեր է լոկ...
9
Կղողաջեն օրերը քո — կմարեն.Կկարկաչեն — մի երեկո կմարեն:
Ու ղողանջող օրերի մեջ երգվածԵրազները քո լուսաճեմ — կմարեն:
Հե՛տ կնայես ու կճչաս կարոտից.Ջինջ արցունքներ կճաճանչեն — կմարեն...
10
Մենք չգիտենք, քո՜ւյր իմ, մեզ կապույտը ո՞ւր կտանի.Թե լուռ լինենք, լուռ ու հեզ — կապույտը ո՞ւր կտանի:

Նա — տրտմունակ մի կարոտ, նրա անունը սակայնՈ՜չ դու գիտես, քո՜ւյր, ոչ ես, — կապույտը ո՞ւր կտանի...
Կորցրել ենք աշխարհի ճամփաները հին.Իմ ո՛րբ ընկեր, քո՜ւյր իմ, մեզ կապույտը ո՞ւր կտանի...
11
Քո՜ւյր, ղողանջի՛ պես ճախրել ու գնալ, —Հմայված ու հեզ — ճախրել ու գնալ...
Երկնքից — երկինք, իրիկվա մովում,Անմարմին, անտես — ճախրել ու գնա՛լ...
Դեպի Ամենտի եզերքը կապույտ —Քո՜ւյր, ղողանջի պես ճախրել ու գնալ...
12
Ինչ տրտում են զանգերը, քո՜ւյր, մայրամուտի, —Զանգերը թաց ու ցողաբո՛ւյր մայրամուտի...
Ահա կույսերը գնում են աղոթելու.Սգահանդես, տրտում թափոր մայրամուտի...
Լուսամփոփի պես կախվել է երկինքը բիլՀոգուս վրա — օ, սո՛ւրբ անդորր մայրամուտի...
13
Մահը, գիտե՞ս, մի լուսավոր առասպել է, քո՜ւյր,Կյանքը այնքան մեղկ ու անգույն ու անբեր է, քո՜ւյր:

Մահը անուշ, անրջալույս տրտմություն ունի.Կյանքը սակայն շաչող, փախչող, անհամբեր է, քո՜ւյր:

Կյանքի կանչը անկումների ազդարար է լոկ.Մահը սակայն Կապույտ Երկրի մի բանբեր է, քույր...
14
Իրիկուն է, քո՜ւյր, — աչքերդ փակի՜ր,Հոգնաբեկ, տխուր, — աչքերդ փակի՜ր:

Թարթիչներդ թող չթարթեն միգում.Միգամած ու խոր աչքերդ փակիր:

Կոպերիդ տակ թող երազս թաղեմ.Իրիկուն է, քո՜ւյր, — աչքերդ փակի՛ր...
15
Դիր մատներդ կույս՝ աչքերիս վրա, —Հոգեվար հոգուս — աչքերիս վրա...
Հոգնեցի կապույտ մշուշից, մովից.Դի՛ր մատներդ լույս — աչքերիս վրա...
Մահու պես քնքուշ դի՛ր մատներդ սուրբ —Խոնջացած, անհույս աչքերիս վրա...
16
Իրիկունը ու կապույտը կանչեցին, քույր, —Ճամփա ընկանք ոտաբոբիկ, երկնայի՛ն քույր...
Ու գնում ենք դեպի Հավերժը ամոքիչ.Մահն է թեթև՛, մահն է բարի՛, անմարմին քույր...
Ետ չնայե՜ս, ետ չնայե՜ս թաց աչքերով,Դու իմ վերջի՛ն, իրիկնայի՛ն, աստղայի՛ն քույր...
17
Որքան ցավ կա, որքան ցա՛վ կա այս կարոտում իրիկնային,Ինչ տենչում ենք մի՞թե կտա այս կարոտը իրիկնային...
Թաց աչքերդ հովն է շոյում շիրիմների փսփսուկով.Թաց աչքերի՛դ գուցե գթա այս կարոտը իրիկնային...
Հսկումների պահը սուրբ է.ժպտա՜, ժպտ՜ա, մահացող քույր,Որ չհանի՛ քեզ Գողգոթա այս կարոտը իրիկնային...
18
Թող ապրի հոգին — կապույտ վանդակում.Կան գանձեր անգին — կապույտ վանդակում:

Դու — ծարավ աղջիկ, կապույտը — գինի.Դու — արբած մի կին — կապույտ վանդակում:

Ի՞նչ պիտի անես, ի՞նչ պիտի անես,Երբ թափվի գինին կապույտ վանդակում...
19
Մարում է հոգիս, քո՜ւյր, քո աչքերում ու մեռնում է նա:
Մթնում է ահա քո կապույտ հեռուն — ու մեռնում է նա:

Մեռա՜ծ, մարած աստղ՝ նա ինչո՞ւ ընկավ երկինքները քո.Նա ինչո՞ւ վառվեց երկրի խավարում — ու մեռնում է նա:

Շողի պես վերջին, աստղոտ երկնքից ընկած շողի պես`Աչքերիդ վճիտ ցո՜ղն է համբուրում — ու մեռնում է նա...
20
Իրիկնային քո՜ւյր իմ հեզ, մեռելի՛ պես դու անցի՜ր,Թող զանգերը օրհներգեն ու օրհնե՜ն քեզ, — դու անցի՜ր:

Վարդե՛ր թափեմ արծաթե, արծաթե աստղեր`Դիակառքիդ, հոգո՛ւդ մեջ, դագաղիդ մեջ, — դու անցիր...
Մահատեսիլ ու անդարձ, օրերիս պես մի՛ֆ դարձած,Անվերադա՛րձ, համրընթա՛ց, սգահանդե՛ս դու անցիր...
21
Կապույտ կարոտը գուրգուրեմ ու լռեմ.Աղոթք անեմ, խունկեր բուրեմ — ու լռեմ:

Այն կարոտը, որ աչքերդ տվեցին,Քո՜ւյր, հոգուս մեջ ողջագուրեմ — ու լռեմ:

Այն կարոտով իրիկնային ու անուշ —Բոբիկ ոտքերդ համբուրեմ ու լռեմ...
22
Շրթունքներիդ հոգեվարքն է, քույր իմ, հեզ —Աղո՜թք արա, որ աստղերի մեջ թաղեմ:

Քույր, շրթունքներդ արևին չերկարե՛ս.Շունչդ սուրա, որ աստղերի մեջ թաղեմ...
Շրթունքներիդ դիակառքով, քույր իմ, եսՀոգի՛ս, տարա, որ աստղերի մեջ թաղեմ...
23
Սիրո երգի կորած տողն ես հոգուս համար,Սո՛ւրբ է կարոտդ` մոխրագես հոգուս համար:

Դու մի՛ֆ դարձած ու սրբացած մեռելներիՍուգը տոնող տրտում քո՜ղն ես հոգուս համար:

Իրիկնային մեռելոցի այս սուրբ պահուն —Հի՛ն Կարոտի վերջին դողն ես հոգուս համար...
24
Քեզ կհասնեմ, քո՜ւյր իմ, ես — Ամենտի Երկրում:
Երբ հուշ դարձած կքնես — Ամենտի Երկրում...
Կհամբուրեմ, ջի՛նջ այնպես, շրթունքներդ ես,—Կհամբուրեմ, քո՜ւյր իմ քեզ — Ամենտի Երկրում...
Մեռած աստղի լույսի պես, որ ժպտում է մեզ —Դու իմ հարսը կլինես-Ամենտի Երկրում...
25
Կմոտենանք մի իրիկուն Հավերժական ԿապույտինԿմոտենա երկրի հեռուն Հավերժական Կապույտին...
Վերջի՜ն սիրով կհամբուրեմ քո ոտները հոգնաբեկ.Դու կմեռնես`նայվածքդ հեռուն`Հավերժական Կապույտին...
Եվ մարմինը քո խնկաբույր — հնամենի խունկեղեգ —Կայրեմ որպես զոհաբերում — Հավերժական Կապույտին...Կարս 1916
Մոսկվա 1917
ՈՂՋԱԿԻԶՎՈՂ ԿՐԱԿ
1919-1920
ԻՐԻԿՈւՆԸ
1
Նո՜ւյնն է կարոտս հիմա՝ անսփոփ ու որբ.Նո՜ւյնն է աշխարհը վառվող ու արևը բորբ:

Նույնն է երկինքը կապույտ ու լճակը ջինջ —Եվ չի՜ փոխվել իմ սրտում, իմ հոգում — ոչինչ:

Նույնն է սերը` կրակված իմ սրտում հիմա՝Նո՜ւյն կարոտը անսփոփ ու անունը — Մահ:

2
Հուրը լափում է հիմա սուրբ մարմինը քո:
Շուրջդ մութ է, շուրջդ — մահ, — երեկո:

Կոպերի տակ քո փակված, կրակուն,Այրվում է քո հոգին կրակում:

Հուրը լիզում է տարփոտ շրթերով դեղինՔո երկնագույն աչքերի, քո սրտի ուղին:

Հուրը լափում է հիմա սիրտդ աղջկա —Շուրջդ մութ է, շուրջդ — մահ, — ու փրկում չկա...
3
Դեպի երկինք է տանում ճանապարհը հին:
Քո հմայքն եմ ես երգում այս երգում կրկին:

Քո հմայքը հեռավոր, քո հմայքը կույս, —Նորի՜ց ժպտում ես ահա կարոտած հոգուս:

Քո ժպիտն եմ ես տեսնում արևի հոգում,Քո ժպիտը վարդագույն — իրիկվա միգում:

Հու՜ր է դարձել ու կրակ քո ժպիտը հեզ —Քե՜զ եմ նետում ես նորից սիրտս ողջակեզ:

Թող բորբոքվի՜, թող վառվի՜ կրակուն —Քո արնաշաղ, քո կարմիր կրակում: 
—
4
Հրափթիթ վարդերի ոսկեշաղ, մաքուր,Գարնանային երեկո է քո մարմինը, քո՜ւյր:

Գարնանային երեկո է, ուր արևը հիրՄայր է մտնում` արնաշաղախ ու կարմի՛ր, կարմի՛ր:
Ու սուրում է, կարծես հեռու աշխարհից ուրիշՔո մարմինի բույրը, որպես այրված հաշիշ:

Հովը սուրաց, գիշերն ընկավ... 
Ու դառնում է, ախ, —Քո մարմինը — հրափթիթ վարդերի դագաղ...
5
Օրերը, որ գնացին, չե՜ն դառնա հիմա:
Օրերը մեզ բերեցին մենություն ու մահ:

Տխրություններ, որ կյանքում այս` անուն չունին.— Մո՛ւթ էր տագնապը հոգուս, ու կարոտը՝ հին:

Դաշտերի մեջ երկրային, հեռավոր ու մոտ,Մեզ չէր ժպտում ո՜չ մի լույս ու կրակ աղոտ:

Չգիտեիր, սի՜րտ իմ, որ` խավարում հեռվիՊետք է երկրի՜ կրակով քո հեռուն վառվի:

Բռնկվել է, սի՜րտ իմ, տե՜ս, քո հեռուն հիմա —Շուրջդ խավար է սակայն, ու մշուշ, ու մահ...
6
Կապույտ աչքերդ ահա — աներազ ու պաղ,Երկինքնե՛ր են — անարև, անուրախ:

Երկինքներ են, ուր արև ու կրակ չկա —Կապույտ աչքեր մի մեռած, մարած աղջկա:

Ու խաչել են քո կրծքին ճերմակ ձեռքերդ շուշան.Ծաղիկներ են — արևին չհասան...
Էլ աչքերդ երկնագույն չե՜ն ժպտում հիմա.Դու պառկել ես դագաղում — քո՜ւյր իմ, Մահ...
7
Կապույտ կարոտը մեռավ: 
Խառնվեց հրին:
Արևի շողքը ահա զարկել է սարին:

Որպես հսկա ադամանդ, տե՜ս, գագաթը ձյունԲռնկվել է իրիկվա կապույտի միջում:

Բո՜ց է դարձել ոսկեգույն — չի՜ հալչում սակայն.Գագաթներում հուշ դարձող երազներ չկան:

Հուշ չի՜ դառնա ձյունը` ջինջ գագաթի վրա՝Սիրտս — սառույց, սիրտս — ձյուն, — կրակի քուրա...
8
Այս աշխարհում իրիկնային, ուր ապրեցիր միայն մի ժամ,Հրա՜շք էր, սիրտ, հրափթիթ ծաղկումը քո հրաշուշան:

Բայց որբ հոգիս, կարոտիս պես աստեղահև ու խելագար՝Մի՜ այլ կյանքի փայլ էր կարծես, փա՜յլ էր կարծես, կարծես չկար:

Փայլ էր հոգիս` շառագունված իրիկնային քո երազումՈւ կարոտով անմխիթար լույսի մասին երգ էր ասում:

Ու որբ հոգիս քո կարոտում հավերժորեն մխա՛ց, մխա՛ց,Որպես կարմիր մի ողջակեզ` արյունոտված, հրե մի խաչ:

Դու ծաղկեցիր, սի՜րտ իմ, որպես հրափթիթ, կարմիր գարուն —Նա հո՛ւշ դարձած ցնդե՛ց, կորավ իրիկնային այս աշխարհում...
9
Կապույտ կարոտը ոչինչ, մեզ ոչինչ չտվեց:
Մութ է խորհուրդը կյանքի, ու անհուն, ու մեծ:

Մութ է խորհուրդը կյանքի, բայց կյանքի մթումՀազա՛ր հրդեհ կա հոգու ու հազար խնդում:

Ես հասկացա ու գիտեմ, որ աշխարհը միԵ՜րգ է հնչեղ, հրաշունչ — հրաշունչ, քամի:

Ջե՛րմ քսվում է մեր հոգու շրթերին պապակ.Որքա՛ն դռներ կան հոգում` հեռավոր ու փակ...
Երկինքնե՛ր կան մեր հոգում` անապակ ու ջինջ —Կապույտ կարոտը սակայն չտվե՛ց ոչինչ...
10
Կապույտ լճի վրա, բացերի մեջ պարապ,Օրորվում է ահա մի սպիտակ կարապ:

Վարը, որպես երկինք, լիճն է ծփում օրոր, —Վերը, որպես մի լիճ, կապույտ երկինքն է խոր:

Ծի՛ր ու սահման չկա, չկա երկինք, երկիր, —Հոգիդ փռի՛ր արձակ, ո՜ղջ աշխարհը գրկիր...
Անրջորեն ապրի՜ր տիեզերքում հրափ —Որպես անդարձ մի երգ, որպես ճերմակ կարապ...
11
Խինդ կա հիմա իմ հոգնած սրտում.Խինդ կա հիմա — այս վառվող արտում:

Հեռու հրով կրակված, երազուն՝Օրորվում է` հոգնաբեկ ու հասուն...
Քո՜ւյր է հովը` անմարմին ու անշուք,Երգը նրա — կարոտի մի շշուկ...
Երգ է ասում հասկերին միգամած,Երգ է ասում` քաղցրաձայն ու կամաց: 
—
Արտը հրա՛շք է կարծես երազում —Ու ծփում է` հոգնաբեկ ու հասուն...
12
Իմ հեռավոր, իմ հեռու եզերքումԿարծես գնում եմ հիմա ու երգում:

Հովը շոյում է թեթև իմ աչքերը թացՈւ թռչում է` սրաթև, սրընթաց:

Սիրո խոսք է իմ սրտին փսփսում,Ժամանակն է` երազուն ու հոսուն...
Ժամանակն է, որ անցավ — ու չկա.Տրոփում է, որպես սիրտ աղջկա:

Քա՛ղցր կանչում է դեպի օրերի հեռուն. —Որքան խի՛նդ կա այս հեռու դաշտերում...
13
Ցորենների արտի վրա հրաբորբոք,Անցնում է մի իրիկնային կարմիր մորմոք:

Հով է կարծես, կարմիր մի հով, հրե մի սյուք,Որ անցնում է, հրաբորբոք, հրաշշուկ:

Վերը, հեռուն, արյունամած հորիզոնում,Մեկը կարծես — հրե մի մարդ — զո՜հ է անում:

Երկնից իջած հորիզոնի գծի վրա —Վառել է մի ոսկեբոսոր, կարմիր քուրա:

Ու քուրայից կարմի՛ր, կարմի՛ր հոսում է վար`Արտի վրա` մի խնդություն արևավառ:

Ջերմ ծփում է արտի վրա հրաբորբոք,Որպես հեռո՛ւ մի խնդության կարմիր մորմոք...
14
Տունս դաշտում հեռու սպասում է հիմա:
Շուրջը մութ է ու մուժ — կարմիր մշուշ ու մահ:

Տունս թողած հեռուն, թողած խոնջենք ու սեր —Ես գնում եմ դեպի մահացում ու գիշեր:

Բայց կարոտս հիմա — հրափթիթ մի վարդ —Բռնկվել է միգում ու վառվում է զվարթ:

Ու վառվում է հոգիս տառապանքով անուշ,Տունս թողած հեռուն, որպես ցնդած մի հուշ:

15
Դեռ մայր չի մտել երկնքումԱրևը` արյունոտ ու կարմիր.Դեռ չի՜ մոխրացել իմ հոգումՔո վերջալույսը կարմիր:

Վառվում է՝ արյուն ու կրակ,Փռել է արնահոտ մի փոշի.Վառվում է ու իջնում արագ —Աշխարհը թողնելով ուրիշի:

Գնում է, բայց կրկին պիտի գա՝Ա՛յլ կյանքի ժպիտով ու երգով,Գնում է — ու կրկին պիտի գա —Բայց մի այլ — մի ուրիշ կրակով:

16
Ես լռել եմ հիմա, խոնարհվել եմ հլու —Սի՜րտս գիտե միայն` արշալույս է գալու:

Սիրտս գիտե հիմա` պիտի իջնի գիշեր,Պիտի մեռնի, մարի ամեն կարոտ ու սեր:

Մութը պիտի իջնի ու աշխարհը այս հինՊիտի ցնո՜րք դառնա, պիտի գգվի մահին:

Պիտի ցնդի, մարի, որպես հեռու մի հուշ —Մինչև կարմիր վառվի արշալույսը անուշ:

Մինչև վառվի մուժում արևը հուր, հզոր —Ու նո՛ր փայլով խնդա հորիզոնը բոսոր:

Սիրտս գիտե հիմա, որ արևը մեր այս —Փայլ է ուրի՛շ կյանքի, ուրիշ կյանքի երազ:

Պիտի իջնի, մարի երկինքներում բոսոր —Որ արթնանա նորից` հեռավոր ու հզոր:

17
...Մայրամուտի այս սուրբ, հրակարմիր միգում,Բորբ արևի վառվող, ողջակիզվող հոգում,Որպես անդարձ երազ, որպես անցած մի հուշ —Մոխրանում է ահա քո մարմինը անուշ:
Որպես կարմիր մի վերք, մի արնագույն քուրա,Բռնկվել է ահա հորիզոնի վրա,Այրվում է, որպես իրիկնային մի սեր,Ու գնում է դեպի մայրամուտ ու գիշեր...
Սի՜րտս է կարծես մխում,Սիրտս — մաքուր, զվարթ,Սիրտս — երկնի մովումԿարմիր բացված մի վարդ:
Այրվում է, բոսոր,Վա՜ր է իջնում արագ —Հրաբորբոք, հզորՍիրտս` կարմիր կրակ...
Սի՜րտս — արև, սիրտս — գարուն,Հրի՛ բաժակ ու սիրո, —Իրիկնային այս աշխարհում —Քա՛ղցր զոհ...
* * * * *	*	*	* * *	
Ցերեկների թույնը բոսորՍի՜րտ իմ, տա՛ր, սի՜րտ իմ, տար, —Թող տարածվի գիշերը խորՈւ արդա՛ր:

Մա՜յր մտի՜ր, սի՜րտ, ու ծածկվիր —Խավարո՛ւմ, խավարո՛ւմ.Հո՜ւշ է կյանքը, ոսկի՛ մոխիրՈւ մարում:

Մա՜յր մտի՜ր, սի՜րտ, կարմի՜ր երազ,Երկինքներում ցուրտ ու սին, —Որ վաղը, սեգ, դու բարձրանասԱրևի՛ հետ միասին...
* * * * * * * * * * *
18
Արևն իջավ: 
— Մոտ է ծիրին: 
—Փա՛ռք հրաշեկ երկնավորին:

Նա չի՜ տանի դեպի կորուստԶո՜հ է նա մեզ` վառված վերուստ:

Արևը — մի ոսկի հրաշք,Հրե մի սիրտ, հրե մի աչք:
Արևը, որ խե՛նթ է հիմա,Արևը — կյանք, արևը — մահ:

Նա է տալիս թախիծ ու թույն,Կարմիր ժանտախտ, հիվանդություն:
—Բայց զո՜հ է նա` վառված վերուստ —Ու չի տանի դեպի կորուստ...
1918, II — III
ՎԵՐԱԴԱՐՁ
1
Երբ երկնքի մովում վերջին աստղը հանգավ՝Նա իր տունը թողեց ու ճանապարհ ընկավ:
Դեմը` դաշտն էր հերկած` արգավանդ ու խոնավ,Վերը, հեռո՛ւ-հեռուն, որպես հրե մի նավ,Առագաստը փռած, հրամանված ու հիրԲարձրանում էր հեռու արեգակը կարմիր:
Զով էր դաշտում, չկար դեռ տագնապ ու կրակ,Ու քայլերով թեթև նա գնում էր արագ,Հեռանում էր անդարձ, անսփոփ ու լռինՈւ նայում էր հեռու հորիզոնի ծիրին:
Տարօրինակ, մենակ, սրտում կարոտ ու հուր`Նա գնում էր արագ ու երգում էր տխուր,Ու նայում էր հեռու հորիզոնի ծիրինԵվ լսում էր մի ձայն, որ կանչում էր լռին:
Հեռուներից կապույտ մեղմ կանչում էր նրանՄի հեռավոր ընկեր, կարոտակեզ մի ձայն, —Մեղմ կանչում էր նրան դեպի երկնի հեռունՈւ սուլում էր նրան մոռացում ու գարուն:

2
Ու քսվում էր անուշ հովը նրա դեմքին,Համբուրում էր նրան, որպես սիրող մի կինԳուրգուրում էր նրան, աներևույթ ու մութ,Ու կանչում էր դեպի հեռուները կապույտ:
Նա գնում էր թեթև, որպես անփույթ — ուրուՈւ ձգվում էր ուղին դաշտում — հեռո՛ւ, հեռո՛ւ,Ոլորվում էր անվերջ, որպես անդարձ մի երգ,Որ դաշտերը թողած, թողած հովիտ ու հերկ,Սեգ լեռների միջով, ոլորտներով վերինԽառնվում է հեռու հորիզոնի ծիրին: 
—Ու կանչում էր նրան կարոտակեզ մի ձայն,Շշուկներով անուշ նա ասում էր նրան.«...Ամեն տագնապ ու հոգս թողած երկրի հողին՝Քայլի՛ր, քայլի՛ր անվերջ, կարոտներիդ ուղին.Մի կարոտ է հոգիդ, հեռու աստղի մի փայլ —Քայլի՛ր, քայլի՛ր անվերջ, հավերժասե՛ր եղբայր...Արեգակը, կարմիր, կբարձրանա հիմաՈւ կփռե հովտում կարմիր տագնապ ու մահ,Խե՛նթ կխնդա վերից` տռփասեր ու զազիր —Քայլի՛ր, քայլի՛ր անվերջ ու լեռները հասիր:
Հովիտներին թողած ամեն տագնապ m հուշՏա՛ր լեռների հովին կարոտներդ անուշ,Որ դաշտերի կարմիր, աղետաբեր մուժումՉխառնվի հոգիդ ուղիների փոշուն»...Ու քայլում էր շտապ, սրտում ուրի՛շ մի հուր,Հեռանում էր անդարձ ու երգում էր տխուր,Ու քսվում էր քամին նրա տխուր դեմքին,Համբուրում էր նրան, որպես սիրող մի կին...



 --------------------------------------- 


3
Իրիկունն էր արդեն փռվել շուրջը նրա,Երբ նա նստեց ձյունե ճանապարհի վրա:
Ճանապարհը` կապույտ` ոլորվում էր առաջՈւ լեռնային մաքուր պտույտներով սառած`Վե՛ր էր ձգվում անվերջ` խորհրդավոր ու մութ`Ու կորչում էր հեռու երկնքի մեջ կապույտ:
Լո՛ւռ էր շուրջը այնպես: 
Չկար շշուկ ու ձայն:
Իրիկուն էր, ու զով լռություն էր միայն:
Հովը քսվում էր պաղ նրա հոգնած ուսինՈւ պատմում էր հեռու երկինքների մասին...Բայց չէր լսում կարծես նա խոսքերը նրա —Հոգնություն էր իջել նրա հոգու վրա:
Ու թվում էր նրան, որ քայլել է մի դար...Լո՛ւռ էր շուրջը այնպես, շուրջը ոչ ոք չկար:
Ու թվում էր նրան կյանքը հեռու մի հուշ,Որ ցնդել է արդեն ու դարձել է մշուշ...Ցուրտ էր շուրջը այնպես, լուռ էր շուրջը այնքան—Ու վար նայեց հանկարծ նա աչքերով տարտամ:
— Վարը, որպես հեռո՛ւ, անդարձ կյանքի մի հուշ՝Տարածվել էր մի նուրբ ու թափանցիկ մշուշ:
Մայր էր մտնում հեռուն արեգակը բոսորՈւ ժպտում էր կարմիր, հեռավոր ու հզո՛ր...Ու կարմրածոր վառվող, կարմիր սրտից նրաՎար էր ծորում` թմրած հովիտների վրա՝Ջերմ արյունը նրա կաթիլներով հրկեզ —Ու վառվում էր դաշտում, հրդեհվում էր կարծես:
Ու արյունը նրա իրիկնային մուժումԽառնվում էր հեռու ուղիների փոշուն...
4
Նա նայում էր մեռնող արեգակի հրինԵվ, չգիտեր ինչո՞ւ, արտասվում էր լռին:
Սիրտը զարկում էր խուլ, որպես ջարդած մի զանգՈւ անցնում էր հոգուց մի հրաշունչ հոսանք:
— Որպես վառվող մի սիրտ, ողջակիզվող կրակ,Մայր էր մտնում հեռուն արեգակը հրակ,Որ գիշերից հետո, որպես հրե մի վարդ,Նորից վառվի ծիրում ու բարձրանա զվարթ —Եվ լափվելով անվերջ իր կարմրակեզ հրից`Երկինքների մովում ողջակիզվի նորից —Որ դաշտերին խոնավ, ճահիճներին ճղճիմՏա՛ իր վառվող հոգու ոսկիները վերջին...Նա լալիս էր անօգ, երբ սրտաբեկ զգաց,Որ բռնկվեց սրտում արնաշաղախ մի կայծ:
Ոտքի ելավ հանկարծ, շուրջը նայեց մի պահ —Լո՛ւռ էր շուրջը այնպես, լռություն էր ու մահ:
Հովը նորից քսվեց նրա հոգնած ուսինՈւ փսփսաց հեռու երկինքների մասին...Բայց չլսեց նրան: 
— Սրբեց աչքերը թացԵվ արևի՜ հրին կարոտակեզ ժպտաց:
Եվ հայացքը հառած արեգակի շողին —Նա ժպտալով բռնեց վերադարձի ուղին...Եվ վայր իջավ արագ հեռուներից պարապ —Ու ճչում էր հոգին, որպես մեռնող կարապ,Սեգ լեռների վրա, լուրթ երկնքի միջումԳովքն էր երգում մահի, որպես մեռնող թռչուն:
— Մայր էր մտնում հեռուն արեգակը հրակ —Ու քայլերով թեթև նա իջնում էր արագ,Որ համբուրե այնտեղ, հովիտներում ճղճիմ,Բորբ արևի թողած ոսկիները վերջին...
1918 հուլիս
ԱՌԱՎՈՏ
1
Իմ անցած օրերի պես,Հնացած օրերի պես,Ես արդեն հեռացել եմ,Հնացել եմ ես.Ես արդեն հնացել եմ,Ես արդեն հիմա ծե՛ր եմ,Հեռացել ու անցել եմ—Ծերացել եմ ես:
Բայց այս վառ օրերի մեջ,Երբ հողմերն աղմկում են,Աղմկում ու երգում էԱնցած սիրտը իմ.Ես կարծես դեռ ջահել եմ,Ինձ կարծես հմայել են,Եվ իմ սիրտը պահել էԿրակները հին:
-
Ախ, գիտեմ, որ այդ դո՜ւ ես,Որ այդպես հմայում ես,Հմայում ու նայում եսՕրերում այս հուր.Դու անուշ կարկաչում ես,Դու կանչող մի հնչյուն ես,Կարկաչում ու կանչում ես,Չգիտեմ, թե ո՞ւր:

Եվ հիմա ես լսում եմ,Որ վերջին երազում իմՔո կարոտն սկսում էԻմ հոգին հուզել—Ես կարծես ծերացե՛լ եմ,Ծերացել ու դարձել եմՈւ նորի՛ց երազել եմԿարոտանք ու սեր...
2
Օրերը հուր են հիմա,Օրերը հողմ են հրե:
Քաղցր է կյանքը, որպես մահ,Քաղցր է աշխարհը հրե:
Ո՞վ գիտե` ո՞վ է վառելՀուրը, հրդեհն այս հսկա,Ես գիտեմ` դո՜ւ ես վառելՀուրը, հրդեհն այս հսկա:

3
Հնչում են խոսքերը, բառերը,Հանգերը, վանկերը բոլոր,Երբ քաղցր կարոտդ վառել էՍրտիս մեջ նոր սեր ու օրոր:
Սրտիս մեջ վառվել է, վառվում էԿարոտդ անուշ ու հրկեզ —Իսկ դուրսը հողմի պես տարվում ենՕրերը շեշտով այս երգիս:

Օրերը փրփուր են, ալիք են,Ծփում են փրփուր առ փրփուր,Հողմի պես թռչում է գալիքը —Հուզվում են օրերը պուրպուր:

Հուզվում ու ծփում են օրերը,Ինչպես իմ երգերը բոլոր,Երբ քաղցր կարոտդ վառել էՍրտիս մեջ նոր սեր ու օրոր:

4
Հնչում են օրերը, կանչում են,Օրերը — կարմիր ու բոսոր.Օրերը ղողանջ ու հնչյուն են,Զնգում են` հրե ու հզոր:

Ու սիրտս զնգում է, զնգում է,Թռչում է` կրակ է ու բոց.Լսո՞ւմ ես սրտի իմ զնգունը,Լսո՞ւմ ես, լսո՞ւմ ես, թե ոչ...
Կրա՜կ կա սրտիս մեջ, կրա՜կ կա,Հրդեհ է՝ վառվում է հրկեզ.Գալիքը կուզեմ որ արա՜գ գա —Անդարձ է կարոտը երգիս:

Կուզեմ որ կյանքի մեջ գալիք այնԵրգերս զնգան ու հնչեն —Կուզեմ որ լսե, ա՛խ, գալիքըԵրգերս այս վառ ու հնչեղ...
5
Նո՛ր է կարոտս հիմա. հուր է կարմիր ու հրդեհ:
Նո՛ր է հմայքը, որով դու ուզում ես կախարդել:

Հո՜ւր ես դարձել ու կրակ, փայլ ես կարմիր ու փրփուր,Ինչպես օրերը այս տաք, ինչպես օրերը պուրպուր:

Շուրջդ օրերը վառվում ու հոլովվում են արագ՝Օրերը տո՛թ ու այրող, ինչպես նայվածքդ հրակ:

Ինչպե՞ս երգեմ, չգիտեմ, կարմիր հմայքը քո այս,Ինչպե՞ս ասեմ աշխարհին, որ աշխարհում արդեն կաս...
6
Կանչում են` դարձի՛ր, դարձի՛ր —Օրերը՝ անցած, լազուր, —Բայց նո՛ր է իմ դեմ անծիրԱշխարհը հրահզոր...
Ու շուրջս արդեն հիմաՇեփո՛ր է հնչում ու շե՛ր.Շե՛փոր է ամեն մի մահ,Ամե՜ն վերք — հրե մի սեր:

Կանչում են` դարձի՛ր, դարձի՛ր,Օրերը — իզո՛ւր ու զուր.Բացվել է իմ դեմ անծիրԱշխարհը հրահզոր...
7
Դու հրե մի ուրու ես, աղջի՜կս,Դու մոտիկ ու հեռու ես այնպես:
Դու փրփուր ու պուրպուր մի աղջի՜կ ես —Ու մոտիկ ու հեռո՛ւ ես այնպես:

Քո փայլով դու վառել ես երկիրը,Կարոտով ու փայլով քո անուշ.Քո կարոտը վաղո՛ւց ես երգել եմ —Քո կարոտը ու փառքը անուշ:

Դու հիմա կարկաչում ես, կանչում ես,Երերում ես հրե օրերում.Դու կարմի՛ր քայլերգի մի հնչյուն ես —Կարկաչում ու կանչում ես հեռու...
8
Ես հաճախ մտածել եմ, զգացել եմՕրերում այն անգույն ու անել,Որ քո փայլը անհուն ու անծիր իմՏխրությունն ու կարոտն է ծնել:

Որ քո փայլն հղացել է օրերում այն,Երբ ամե՜ն փայլ մեռնում էր հրում.Իսկ հիմա այն օրերը հեռո՛ւ են,Այն օրերը տամուկ ու տրտում:

Եվ հիմա ոսկեփայլ դու շիկնե՛լ եսՕրերում այս այրող ու անգին, —Ու տալի՛ս եմ ահա շշուկներսՔո այրող, քո անուշ կրակին...
9
Բրո՜նզ ես, հո՜ւր ես,Բրոնզե սո՜ւր ես,Բրոնզե փա՜ռք ես,Բրոնզե փա՜յլ —Բայց դու զո՛ւր ես,Ախ, իզո՛ւր եսԿոտրում սուրսԱրևառ:
Ինչպես քաղցրՄեր երգերը —Մեր վերքերըՀրաբույր —Դու միշտ նո՛ր ես,Ու հզո՛ր ես,Ու բոսո՛ր ես,Քաղցր քո՜ւյր...
Բրո՜նզ ես, հո՜ւր ես,Բրոնզե սո՛ւր ես,Բրոնզե փա՛ռք ես,Բրոնզե փայլ —Բայց ափսո՛ս որԴու հեռո՛ւ ես —Դու ուրու եսԱրևառ...
10
Ու վառվո՛ւմ է օրերում սիրտս, որպես ողջակեզ.Ջե՛րմ հողմերում ու հրում քե՛զ եմ տեսնում հիմա ես:

Փռել ես հուրդ ոսկի, վառել ես կյանքը մթար,Վառել ես սիրտս` խոսքի կարկաչներով արևառ:

Բա՛ց ես թողել հողմային քո նժույգները կարմիր,Որ հրդեհեն կյանքը հին ու քաղաքները մարմար:

Ու թռչում են սրընթաց քո նժույգները հիմա —Քա՜ղցր է աշխարհը սրտիս, քաղցր է կյանքը, որպես մահ...
11
Կարմիր նժույգները թռչում են սրընթաց,Կարմիր նժույգները` բաշերը փրփուր,Վառվում, բոցկլտում են պայտերը նրանց,Պայտերը սփռում են բոցկլտուք ու հուր:

Վառվել է երկիրը կարմիր կրակով.Կարմիր նժույգները վառե՛լ են երկիրը, —Թռչում են — հողմի՜ պես — անընդհատ շարքով,Ամեն տեղ — երաշտ է, տագնա՜պ է, գրգի՜ռ է:

Դոփում են պայտերը, կայծկլտում են վա՛ռ,Կայծերը նետի՜ պես ճեղքում ե՜ն գալիքը.Հողմի մեջ փլչում են շենքերը մարմար.Ամեն տեղ հրդեհ է, ու հուրը — բարիք է:

Թռչո՛ւմ են, թռչո՛ւմ են անվերջ, սրընթացԿարմիր նժույգները, բաշերը — փրփուր,Վառվում, հրդեհվում են հետքերը նրանց —Կարմիր նժույգները հրդեհ են ու հուր...
12
Սրտիս մեջ մղկտում է կարոտը,Սրտիս մեջ մորմոքում է մարմանդ.— Աշխարհը հեկեկանք է, կարոտ է,Սրտիս մեջ մորմոքում է մարմանդ:

Նայում եմ՝ օրերի մեջ, հրի մեջԵրում է, երերում է պատկերդ.Այնպես դու հեռացել ես, հեռո՛ւ ես,Հեռո՛ւ է, հեռանում է պատկերդ:

Օրերը թևավոր են, թռչո՛ւմ են.Թռչում ես` թևավոր ես, ուրու ես: 
—Կարոտս օրերի հետ թռչում է —Բայց միշտ դու հեռանում ես, հեռո՛ւ ես...
13
Ճամփա եմ ընկել ես մենակ,Քայլել եմ` դարե՛ր ու դարե՛ր:
Երգում է սիրտս մանուկ —Փլչում են շենքերը քարե:

Հեռո՛ւ է տունս: 
— Հեռո՛ւ:
Ո՞ւր է, ինչո՞ւ է... 
ՀիմաՇուրջս գալարք է հրի.Շուրջս մրրիկ է ու մահ:

Հողմը ոռնում է հեռուն.Հուր է` թռչում է արագ:
Սիրտս տվե՛լ եմ հրին, —Սի՜րտ իմ, կարոտ ու կրակ...
Գնում եմ: 
Ո՛ւր եմ... 
Ինչո՞ւ: 
—Շուրջս գալարք է հրի:
Շուրջս քայլերգ է հնչում: 
—Հեռո՛ւ է տունս, հեռո՛ւ...
14
Հուշի պես թել մի բարակԿապում է սիրտը իմ քեզ. —Երկի՜ր իմ, սիրտդ արդյոքԶգո՞ւմ է հուրը երգիս:

Զգո՞ւմ է տենդը հոգուս,Երկունքս կարմիր ու մառ.Երկնո՛ւմ է այսօր հոգիս,Երկի՜ր իմ, քույր իմ ու մայր...
Հեռո՛ւ եմ, — ո՞ւր եմ հիմա...Երգում եմ: 
Երգս — կրակ: 
—Մրրիկ է կյանքը այս մի,Թռչում է` հողմից արագ...
15
Ինչպես երկիրս անսփոփ, ինչպես երկիրս բախտազուրկ,Ինչպես երկիրս ավերակ ու արնաներկ —Մխում է սիրտս հիմա որբ, մխում է սիրտս բախտազուրկ,Մխում է սիրտս` ավերակ ու արնաներկ...
Եվ այս երգերը իմ կարմիր, ախ, այս երգերը իմ կարմիր,Որ երգում է անսփոփ սիրտս կրակուն — —Ինչպե՞ս պիտի արդյոք հնչեն, ախ, այս երգերը իմ կարմիր —Իմ ավերակ, իմ ո՛րբ երկրում...
Ինչպես երկիրս անսփոփ, ինչպես երկիրս ավերակ —Այնպես էլ սիրտս — անսփոփ, այնպես էլ սիրտս — անուրախ,Վե՛րք է դառնում սրտիս խորքում օրերի փա՛յլը այս հրակ —Ախ, սի՛րտս իմ` բո՛րբ ու անսփոփ, — երկի՛ր իմ` ո՜րբ ու անուրախ...
16
Վառվում ես`մարմա՛նդ, մարմա՛նդ,Սրտիս մեջ դառնում ես հուր:
Վառվում ես մարմա՛նդ, մարմա՛նդՀրով քո` շարմաղ, մաքուր:

Անբախտ եմ, ո՛րբ եմ ու խեղճ,Ինչպես իմ երկիրը, որ —Կորե՛լ է աշխարհի մեջ,Լռե՛լ է` անտեր, անօր: 
—
Ես ինչպե՞ս կանչեմ հիմա,Որ տաս ինձ շրթերդ կաս. —Ախ, ինչպե՞ս կանչեմ հիմա,Որ ձայնս լսես ու գաս...
17
Տեսնում եմ` վառ օրերում, օրերի հրումԴեմքդ ժպտում է ահա աշխարհին ամբողջ.Բացվել է դեմդ ահա աշխարհի հեռուն,Շիկնել է դեմդ ահա տիեզերքը ողջ...
Դու, որ ժպտում ես հիմա, որ վառել ես այդԽնդությունդ հրեղեն — ամենքի՛ համար, —Նայի՜ր մի պահ քո հրե աչքերով զվարթ`Դեպի երկի՜րը իմ մութ, իմ երկիրը մառ...
Վառի՜ր երկիրս քո դեմ — մի կարմիր կանթեղ,Նետի՛ր ժպիտդ վերջին իմ ավե՛ր երկրին.Տո՜ւր վերքերին նրա մառ, վերքերին անդեղԿարմիր ժպիտը քո սուրբ, քո՛ւյր իմ, Սոմա՜, կին:

18
Դու — հողմային մշուշ ու մահ,Դու — կրակի դուստր բարի, —Քե՛զ է կանչում սիրտս հիմա,Քեզ է կանչում սիրտս` արի՛:

Հասել է փառքդ արդեն վառՄինչև Հաբաշ ու Հնդուչին.Քե՛զ եմ նետում եղբայրաբարԻմ արյունի ճիչը վերջին:

Բո՜րբ աչքերիդ նայվածքը թողԱրյունոտե սիրտս հիմա —Եվ թո՜ղ տեսնի սիրտս վառվողՄահվան մեջ — սեր, սիրո մեջ — մահ...
19
Վառվում է հեռու մի սերՍրտիս մեջ, դառնում մոխիր.Մխում է հուզմունքը զուր —Հարբե՛լ եմ բույրով հողի: 
—
Վառել եմ, տվել հրինԲոլո՛ր այն երգերը, որՍրտիս մեջ փռել ԷինՀոգնած սեր, հոգնած օրոր...
Երկունք կա սրտիս մեջ մի, —Վառե՛լ եմ շենքերը բիլ.Օրհնում եմ կյանքում հիմիԱմե՛ն հուր, ամե՜ն մոխիր:

Հողմի պես հնչեղ երգերՀնչում են սրտում իմ ջինջ.Տեսնում եմ — մի նո՛ր երկիրԲացվում է իմ դեմ քիչ-քիչ...
20
Ելե՛լ են նորից...Լսո՞ւմ ես երգերը հնչեղ...Շիկնել է աշխարհը հրից: 
—Պատրա՞uտ եu, եթե քեզ կանչեն...
Աշխարհը — զգո՞ւմ ես.Շեփո՛ր է. զնգում է անուշ...Շիկնե՛լ է, շիկնե՛լ է հսկումս,Եվ սիրտս — կրակ է և ուժ:

Զգում եմ՝ սրտիս մեջԾփում է ալիք առ ալիքԱրյունը նրանց, որ ելել սեգԳնում են դեպ կյանքը գալիք...
О, ե՜րգ իմ, թռչո՛ւմ ես.Գիտեմ, որ — ո՜ւր էլ որ թռչես —Երգիս մեջ կզգա ջերմ ողջույնս.Ընկերը, կամ քո՜ւյրը հրկեզ...— Օ, ե՜րգ իմ, օ, քո՜ւյր իմ հրկեզ...
21
Որքան դաշտեր որ կան,Որքան որ կան լեռներ,Որքան գյուղե՛ր, հյուղե՛րՈւ քաղաքներ հսկա —Կուզեմ ողջույն այնքանՀոգուս խորքից թևե՛ր.Կուզեմ ամե՜ն ժխորՀոգիս ապրի, զգա: 
—
Կուզեմ երգում իմ այսՀոգիս հրթի՛ռ դառնա,Թռչի հեռուն` հրկե՛զ. —Ամեն անցորդ ապրի,Ամեն անցորդ զգաԽենթությունը երգիս...
Կուզեմ շնչում երգիսԱմե՜ն անցորդ զգա —Խե՛նթությունս հրկեզ,Խնդությո՜ւնս հսկա...
1919 — 1920
ԷՄԱԼԵ ՊՐՈՖԻԼԸ ՁԵՐ(ԳԱԼԱՆՏ ԵՐԳԵՐ)
Արմենուհի ՏիգրանյանինԵՐԵՎԱՆ, 1920, II
ՍՈՆԵՏ
Ես ինչպե՞ս Ձեզ չսիրեմ: 
— Դուք արվեստ եք ու հոգի:
Օ, կարելի՞ է արդյոք պրոֆիլը Ձեր չսիրել:
Ով երգ ունի իր սրտում ու սովոր է գեղեցկի`Նա պարտավոր է Ձեզ բյուր, հազա՜ր սոնետ նվիրել:
Դուք այնպես մե՛ղմ եք խոսում: 
Երբ Դուք կարդում եք, տիկի՜ն,Ձեր շրթունքները գունատ նմանվում են հասմիկի:
Եվ Ձեր աչքերը, գիտե՞ք, առանց ներքին կրակի,Լուսաշող են՝ Ձեր կրծքի քարերի պես թանկագին:

Իսկ երբ ականջ եմ դնում ես Ձեր թեթև քայլերին —Թվում է ինձ, թե նոքա տրիոլետներ են երգումԵվ այդ երգով հմայված` սիրտս տխրում է լռին:

Եվ Դուք գիտե՞ք, որ սիրուց հիվանդացած իմ հոգումԵս միշտ լսում եմ թեթև, թավ թրթիռներ ջութակի —Երբ համբուրում եմ ես Ձեր բարակ մատներն ապակի:

*
Էմալե պրոֆիլը Ձեր,Ձեր հակինթ աչքերը բիլԵս այսօր կուզեմ երգել,Որպես մի անհայտ դը Լիլ:
Արդյոք ո՞ր վարպետը մեծՀորինել է դեմքը Ձեր.Արդյոք ո՞ր Ոգին տվեցՁեր դեմքին լուսե գծեր:
Կուզեի երգեր կապելԵվ գովել երգով անծիրԷմալե պրոֆիլը Ձեր,Ձեր հակինթ աչքերը բիլ:

*
Որպես մի ցնդած պոետ`Ես այսօր կուզեմ երգելԷմալե պրոֆիլը Ձեր —Եվ երգով լինել Ձեզ հետ:
Կուզեի հույսով արեգ,Աչքերում Ձեր բիլ ու խորԳուշակել երգերը, որԴուք մի օր պիտի գրեք:
Ձեր կապույտ հրով վառված՝Կուզեի լսել ես հարՁեր վճիտ երգերը վառ,Որ այսօր դեռ չեն գրված:
Եվ որպես ցնդած պոետ . —Կուզեի անվերջ խմելԼազուրե երգերը Ձեր —Եվ երգո՛վ լինել Ձեզ հետ:

*
Ես այնքան փո՛քր եմ դեռ,Երեխա եմ կարծես, —Բայց ես սիրում եմ ՁեզՈււ ջինջ երգերը Ձեր:

Գիտե՞ք արդյոք, որ եսՎախենում եմ, երբ ԴուքՆայում եք աչքերիսՀայացքներով բորբոք:

Սիրում եք Դուք երգելՍիրո երգեր հուզիչ.— Վախենո՞ւմ եմ ես ՁերՀմայքների ուժից:

*
Երազի պես անուշԻնչ որ բան կա, գիտե՞ք,—Երբ Ձեր գլուխը լույսԴուք մերթ բռնում եք թեք —Եվ գլխարկի կապույտ,Թավշե ֆոնի տակից —Ուղարկում եք անփույթԺպիտները Ձեր ինձ:

*
Երբ ես տեսնում եմ Ձեզ —Անդարձ անցած մի սերՍկսում է իր հեզՀեքիաթները հյուսել:
Հիշում եմ ես հանկարծԿապույտ լապտեր գազի,Որոնք վաղո՛ւց հանգած`Սպասում են լույսի:
Հիշում եմ ջինջ, մաքուրԱպակիներ կորած,Կապույտ ծովի փրփուր՝Փխրուն գիպսից փորած:
Ինչ-որ մի տեղ գնածՖոլիանտի թերթեր —Ու թիթեղից շինածԴիակառքի վարդեր:

*
Հստակ հոսում են իմԵրգերը Ձեր մասին.Տրվե՛լ եմ Ձեր բույրին,Ձեր մեղմահոս լույսին:

Հստա՛կ, հստա՛կ է այսՏխրությունը իմ նոր,Որպես մանկան երազ,Որպես մանկան օրոր:

Սրտիս վրա մի հեզՔնքշություն է իջել —Թեթև՛, թեթև՛, որպեսԿապույտ վուալը Ձեր:

*
Առել եմ գիրքը ՁերՈւ նայում եմ նրան:
Ձգվում են բիլ գծերԳրքից` հոգուս վրա:

Նայում եմ թերթերինԵվ սպասում եմ, որԵրգերը թրթռան,Որպես լույսի օրոր —
Եվ անսահմա՛ն, անծի՛րԹրթիռներից երգիՀյուսվի պրոֆիլը ՁերԵվ սրտամոք երգի:

*
Որպես հեռու բույրի,Հրապույրի կարոտ —Թողե՛ք, որ գուրգուրիՍիրտը իմ մեգ ու մութՔնքշությունը անծիրՁեր սրտամոք հուշի`Կապույտ վուալը ՁերՈւ վուալի փոշին:

*
Ձեր դեմքի կարոտը վեսԻմ հոգում հեռու հրիՄի կապույտ փայլ է վառում.Կարծես ես տեսնում եմ Ձեզ
Մոգական մի լապտերիԼուսազարդ, բիլ նկարում:
Մոգական մի լապտերիԿապտավուն լույսի նմանԱյս գիշեր կարոտս անծիր —Ձեր հեռու հրին գերիՈւղեղիս լաթի վրաՆկարում է դեմքը Ձեր:

*
Էլեկտրական լամպիՖոսֆորագույն լույսումՁեր էմալե դեմքիՏխրությունն է հոսում:
Հոսում է լույսը ՁերՓողոցների հեռուն —Ու մի անծի՛ր, անծի՛րԹովչություն է փռում:

*
Կարդում էիք Դուք թավ ձայնովՏարօրինակ ու կանացիԵրգերը Ձեր մարմանդ ու մով:

Երբ բարձրացա ու գնացի —Լռել էր ձայնը Ձեր երգուն,Բայց իմ սրտում, իմ որբ հոգումԹավջութակնե՛ր էին երգում:

*
Երբ ես տեսնում եմ դեմքը ՁերԵվ Ձեր մատները ապակի,Եվ Ձեր դեմքին — լուսե գծերԻնչ-որ հեռու արեգակի —Սիրտս զգում է ցավը նուրբՁեր ուսերին նիրհող շալի,Մետաքսի վիշտը անսփոփ,Անբառ թախիծը ռոյալի,Ու բաժակում նիրհող թեյիԱնմահ ձանձրույթը հորանջող —Ու ջահազարդ սենյակներիՄարմանդ մորմոքը մեզ տանջող:

*
Թղթից շինած ծաղիկների պես հիվանդոտ,Թոքախտավոր ստեղների պես ռոյալի,Փոշուց կերած նկարների նման անթով,Որպես մեռած գեղեցկուհու մի հայելի —Հոգիս տխրել է անբարբառ ու չգիտեԻնչո՞ւ է օրն իրիկնանում ու լուսանում —Երբ ոչ մի լույս դրսից ընկած ճառագայթիՉի՛ ամոքում նրա կարոտը անանուն:

*
Երբ ես հիշում եմ Ձեզ —Հավատացե՛ք, որ ինձՀամակում է մի հեզՈւ մեղմահոս թախիծ:
Սիրում է սիրտս բիլ,Երազանքով անհույս,Կաթի՛լ — կաթի՛լ խմելՏխրությունը Ձեր լույս:
Օրերում այս հրե,Հորձանքներում վարար,Երբ որ ամեն քարիԶարնվում է մի քար —Հեռուներից Ձեր կույսԹող շիթ առ շիթ սուրաՏխրությունը Ձեր լույս՝Վառվող հոգուս վրա:

*
Ես հիմա օրհներգում եմՄի անուշ տխրություն, որԻմ հոգին ամոքում էՁեր հեռու կարոտո՜վ նոր:

Ես երգով միշտ Ձեզ հե՛տ եմ`Ձեր բույրից հավիտյա՛ն գոհ.Ես հիվանդ մի պոետ եմ.— Օգնեցե՜ք, օգնեցե՜ք, օ՛...
ՏՐԻՈԼԵՏՆԵՐ
*
Իմ երգը միշտ Ձեզ է երգում`Դուք երգ ու հմայք եք, տիկի՜ն.Լսեք, ախ, լսե՜ք, իմ երգին —Իմ երգը միշտ Ձեզ է երգում:
Օ, թող իմ ամե՜ն մի երգումԻր փայլը զգա Ձեր հոգին —Իմ երգը միշտ Ձեզ է երգում,Դուք երգ ու հմայք եք, տիկի՜ն:

*
Երեկ Ձեր պրոֆիլը այնքան,Այնքան հմայիչ էր, գիտե՞ք,Եվ Ձեր սանրվածքը թեքԵրեկ հմայիչ էր այնքան:
Դյութի՛չ էր Ձեր ժպիտը մանկան,Ձեր քաղցր ժպիտը` սրտաբեկ, —Երեկ Ձեր պրոֆիլը այնքան,Այնքա՛ն հմայիչ էր, գիտե՞ք...
*
Ձեր դեմքի էմալը երեկՀստակ էր, որպես ապակի.Կարոտ էր հրի, կրակիՁեր դեմքի էմալը երեկ:
Արդյոք ո՞վ պիտի կրակի,Արդյոք ո՞ւմ պիտի նվիրեքՁեր դեմքի էմալը, որ երեկՀստակ էր, որպես ապակի...
*
Այսօր Ձեր մատները, տիկի՜ն,Նման են հեռու մի հուշի.Մաղում են կապույտ մի փոշի,Այսօր Ձեր մատները, տիկին:
Հին բույրն եմ զգում ես կրկին,Հին բույրը անցած, ուրիշի, —Այսօր Ձեր մատները, տիկի՜ն,Նման են հեռու մի հուշի...
*
Գիտե՞ք, որ գարուն է արդեն,Բոլորը թափվել են փողոց.Լսո՞ւմ եք անուշ մի զնգոց —Գիտե՞ք, որ գարուն է արդեն:
Դյութում են շրթերը վարդե,Սրտերը կրակ են ու բոց —Գիտե՞ք, որ գարուն է արդեն,Բոլորը թափվել են փողոց:

*
Շրշում են իմ շուրջը, շրշումՇորեր ու շորեր կանացի.Անցնում եմ մայթով փողոցի —Շրշում են իմ շուրջը, շրշում:
Լսում եմ գարնան մի շրշյուն,Կարծես թե անտառ գնացի —Իսկ շուրջս շրշում են, շրշումՇորեր ու շորեր կանացի...
*
Երգում է ծովը, դաշտը, հովը,Ամե՜ն ինչ երգ է ու շշուկ,Երբ սիրտը խենթ է ու գինով է:
Երգում է ծովը, դաշտը, հովը. —Գիտե՞ք, որ սիրտը դա՜շտ է, հով է,Եվ երբ զարթնում է սերն անշուք —Երգում է ծովը, դաշտը, հովը —Ամեն ինչ երգ է ու շշուկ...
(Տրիոլետ ինտիմ)
Հիմա ամեն ինչ անիմաստ է,Իզուր այդպես դու շիկնեցիր.Ինչի՞դ է կյանքը, իր իմաստը,Հիմա ամեն ինչ անիմա՛ստ է.Թողել ենք նավը, ղեկը, լաստը,Իսկ ծովը մո՛ւթ է ու անծիր. —Հիմա ամե՜ն ինչ անիմաստ է —Իզո՛ւր այդպես դու շիկնեցիր...
*
— Ես անդարձ Ձեզ սիրել եմ, և իմ սիրտը հուր է`Թող ցրե՜ իմ հուրը տխրությունը Ձեր.Տխրությունը թույն է, ժանգոտած մի սուր է:
Ես անդարձ Ձեզ սիրել եմ, և իմ սիրտը հուր է. —Օ, թողե՜ք որ, քույր իմ, մորմոքող իմ հուրըԲռնկի հույսով նոր մշուշում անծիր. —Ես անդարձ Ձեզ սիրել եմ, և իմ սիրտը հուր է. —Թող ցրե՜ իմ հուրը տխրությունը Ձեր:

*
Զրնգում է շուրջս աստղազարդ գիշերըՈւ պարում են շուրջս լուսազարդ հուշեր —Այս գիշեր իմ սիրտը Ձեզ նորի՛ց հիշել է...Զրնգում է շուրջս աստղազարդ գիշերը.Օ, ինձ ի՞նչ, որ երգն իմ ու գինով իմ սերըՇարժելու են ծաղրը ու ծիծաղը Ձեր —Զրնգում է շուրջս աստղազարդ գիշերըՈւ պարում են շուրջս լուսազարդ հուշեր:
Երևան, 1920, II
ՆՈՐԻՑ ԱՐՄԵՆՈւՀԻ ՏԻԳՐԱՆՅԱՆԻՆ
1920, III
ՄԻԱՅՆ ՁԵԶ ՀԱՄԱՐ
Արմենուհի Տիգրանյանին
Մրսած մի եղեգի նմանԿարոտս անսկիզբ ու անծայրՏխուր դողդողում է հիմա,Երգում է միայն քեզ համար:
Երգում է անըսփոփ ու տխուրԿարոտս — անմայր մի մանուկ —Իմ երգը — աչքերիդ պես խորՈւ թույլ ձեռքերիդ պես անօգ:
Բայց դու կարոտիս հանդեպԻնչո՞ւ ես լռել, շվարել,Ինչո՞ւ է լռությունը անդեմՇարել իր պատնեշները քարե:
Երգի՜ր, զրընգա՜, զնգա՜,Նետի՛ր երգիդ վանկը հետինԱնփույթ ժպիտի պես մանկան—Քո թույլ, հոգնաբեկ պոետին:
Մենակ ես ընկել եմ ճամփա,Ուսիս` հոգնությունը իմ ծեր,Նետի՛ր արևի մի փայլԴեպի իմ խավարը անծիր...
8. III. 1920
ՆՈՐԻՑ` ԱՐՄԵՆՈԻՀԻ ՏԻԳՐԱՆՅԱՆԻՆ
Երազիդ մեջ տեսածի հիդԻնձի մէ հեսաբ մի անի...ՍԱՅԱԹ-ՆՈՎԱ
1
Ես այն աշխարհից եմ եկել,Ուրիշ է իմ կարոտը անբառ:
Չկա փրկության մի երկիր,Չկա փրկության ճանապարհ:
Մարդիկ — ես սիրում եմ նրանց —Բայց այլ է կարոտը իմ անհուն.Այս գորշ աշխարհի վրաԿարող ես սփոփել — միայն դո՜ւ:

Միայն դո՜ւ կարող ես հասկանալՀոգուս տխրությունը անել,Ուզում եմ ցնդել, վերանալ, —Ուզում եմ միշտ քե՜զ հետ լինել:
Ուզում եմ հավիտյան շնչելԱնուշ թովչությունը դեմքիդ —Խմել քո երգերը հնչեղՈւ կորչել քո երգում վճիտ...
9. III. 1920
2
Գիտե՞ս, որ գլխարկիդ համարՈւ լենտի համար գլխարկիդԿարող եմ ես զոհվել հիմա —Գլխարկդ կարող է ինձ փրկել:
Գիտես, որ երգից ավելիՈւ փառքից ավելի — այս սինԿյանքում կարող է հմայելԳլխարկդ, գլխարկիդ փոշին:
Թավիշ գլխարկիդ համարԵվ լենտի համար մոխրագույնԿարող եմ ես զոհվել հիմա —Միայն թե հասկացիր այդ դու:
Ես ինչպես քեզ ասեմ հիմա,Որ դու իմ կարոտը հասկանաս,Դու — լույս, լուսեղեն — քամի,Դու այլ փրկության երազ:
Եվ ես, պոետ մի անտուն,Կյանքում, օրերի միգումՓնտրում եմ մի վերջին խնդում,Որ կարող ես ինձ տալ միայն դո՜ւ:

9. lll. 1920
Գալիքը կա ու պիտի գա...
ԱՐՄԵՆՈԻՀԻ ՏԻԳՐԱՆՅԱՆ
3
Անհայտ հեռուներից եկած`Մենակ, անընկեր, անտուն`Վառված քո անուշ կրակից`Գնում եմ ես հիմա հեռու,Գնում եմ երգելով, զնգալով,Սրտիս մեջ` քո դեմքը լուսե.Զգում եմ՝ խնդություն է գալուՄի նոր երազանք ու սեր:
Ուզում եմ չլինել, ցնդել,Փռվել աշխարհովը մեկ —Դու սիրտս հրկիզել ես արդեն,Քեզ չեմ մոռանա ես երբե՜ք:

10. lll. 1920
Ի՛նչ խոսքերով երգեմ քեզ...Վ. ՏԵՐՅԱՆ
4
Քո դեմքը, թովչությունը դեմքիդ,Աչքերիդ լուսությունը անհուն —Ինչպե՞ս, ի՞նչ խոսքերով երգեմ,Դու` ծափ, արբեցում, խնդում:
Դու — վառ ծիծաղի մի հնչյունԴեպի իմ տխրությունը նետած,Հոգիս՝ տրփակեզ մի գնչուԵրգում է` խենթացել է բախտից:

Արի՜, ծա՜փ զարկիր, հոգիսՄատներիդ կարկաչում թող զնգա —Ինչքան ինձ քո բանտում փակես —Հոգիս սիրելու է քեզ այնքան:

10. III. 1920, Երևան
ԱՐՄԵՆՈԻՀԻ ՏԻԳՐԱՆՅԱՆԻՆ
Աշխարհը մութ ու դժվար, սիրտը կարոտ ու ագահ,Ուզում է լույս մի աշխարհ, սիրտը կարոտ ու ագահ,Չի հասկանում, որ չկա, կարծես մանուկ լինի չար.Գանգատվում է անդադար, սիրտը կարոտ ու ագահ.Մի խոսք չկա, որ ասես, արտասվում ես ու լռում,Ա՛խ, չի դառնում կարծր քար, սիրտը կարոտ ու ագահ:

10. III. 1920
ՓՈՂՈՑԱՅԻՆ ՊՉՐՈւՀՈւՆ
ՅՈԹԸ ԲԱԼԼԱԴ
1. ԽՐԱԽՃԱՆՔ
Ջահերն այնտեղ կասկածոտԱկնարկում են ու թարթումԳիշերային, սակայն տոթՀմայքների թակարդում:
Այնտեղ շքեղ ու փարթամ,Մանեկենի պես կիներԾախում են սուտ խենթությանԹիթեղաձայն ոսկիներ:
Ու մեռելի նման պաղՄարդիկ հոգնած ու դեղինԱյնտեղ լցվում են ուրախԽենթությունով հրեղեն:
Անցի՜ր մենակ: 
— Կես մթում,Ակնարկներով հրակեզ,Հմայքներով անպատումԿհմայեն նրանք քեզ:
Նստի՜ր այնտեղ: 
Թող նրանքՍրահներում իրենց մութՎառեն կարմիր մի կրակ`Անհրապույր ու աղոտ:
Անհարազատ թող լինինԿարոտակեզ քո հոգուն, —Թե երգերը նրանց հին,Թե ժպիտները բեկուն:
Համոզի՜ր քեզ, որ վաղուցԴու երազել ես սիրովԾախվող հմայքը այդ ուշԽրախճանքի ու սիրո:
Ու կդառնա ողջը — սուտ,Ու գինու պես քո հոգինՀորդ` կթափվի նրանց մութՈւ մահահոտ հատակին:
Ու էլ մինչև առավոտՊիտի մնաս նրանց հետ`Խրախճանքում նրանց տոթ,Անիմաստ ու անհեթեթ:
Էլ հանձնվի՜ր մինչև լույս,Որպես գերի մի անկամ —Խրախճանքին նրանց ուշ,Անուրախ ու արնաքամ:
—Ո՜չ մի վայրկյան չկասեԹող հորձանքը ժրաջան —Հարբի՜ր սիրով նրանց սև,Որ շրթերդ չճչան...
2. ՇԱՄԻՐԱՄ
Նորից՝ անմար կարոտով գգվանքների ու հրիԴու եկել ես տեսնելու քաղաքները Նաիրի:

Անհրապույր ու կանաչ քո աչքերը մեռելիՑանկությունով հրահրած՝ անհագ վառվել են էլի:

Դու անցնում ես ու տեսնում քաղաքները հիմա այն,Որոնց տեղ խոտ էր բուսնում, երբ դեռ ապրում էր Արան:

Ա՜յլ է աշխարհը հիմա, ա՜յլ է հիմա Նաիրին.Ո՜չ մի արքա էլ չկա, որ չտրվի քո հրին:

Մտի՜ր ակումբը հիմա, մտի՜ր թատրոնն ու կաֆեն`Հազա՛ր արքա ու Արա կհանդիպեն ժպտադեմ:

Ո՜չ վեճ է էլ հարկավոր, ո՜չ պատերազմ մահառիթ.Արքաների համար նոր — բավական է մի ժպիտ. —
Միայն ակնարկ մի թեթև — և կտրվեն նրանք քեզ,Քո հմայիչ ու անթև տարփանքներին հրակեզ: 
—
Կգան մեկ-մեկ ու սիրով — ու կտանջես նրանց դուԱնհագ կրքի ու սիրո նիզակներով քո հատու:

Եվ այնպիսի՛ տարփանքներ նրանք կտան հիմա քեզ,Որ կամոքվի քո հոգին կարոտանքից սիրակեզ:

...Բայց կլինի մի գիշեր — ու հմայքով նաիրյանԿբարձրանա մշուշից մանկաժպիտ քո Արան:

Նորի՛ց հոգիդ անսփոփ կարոտանքով կվառվի —Ու սարսափով մի անօգ` նորից կելնես դու կռվի:

Եվ որպեսզի չտրվի նա ախտաժետ քո հրին —Ոտքի կելնե նրա հետ հազարամյա Նաիրին:

Եվ դաշտերում Նաիրի կպարտվի նորից նա,Կնահանջե զորքը ետ, երկիրը քեզ կմնա:

Նա կմեռնի, որպես զոհ — բայց չե՜ս հաղթի դու նրան,— Դա՜ռն է խորհուրդը սիրո, շամբշոտաշո՜ւրթ Շամիրամ...
3. ԱՆԿՈւՄՆԵՐԻ ՍԱՐՍԱՓԻՑ
Ե՜ս եմ հիմա — մի պոետ. և իմ անունը —Չարենց —Պիտի վառվի դարերում, պիտի լինի բա՛րձր ու մեծ:

Ես եկել եմ դարերից ու գնում եմ հաղթականԴեպի դարերը նորից` դեպի վառվող Ապագան:

Ի՞նչ է ուզում ինձանից կապույտ մորմոքը հրի.Ի՞նչ է ուզում քո հոգին, հազարամյա Նաիրի՜:

Եվ ինչո՞ւ ես դու փռել իմ դեմ քո բույրը բոլորԵվ իմ մորմոքը վառել թախիծներով ահավոր:

Եվ ինչո՞ւ է իմ առաջ ելել աղջիկը քո հին`Բորբ աչքերով իր կանաչ ու հմայքով իր դեղին:

Ուզում է մե՛րկ լինեմ ես, ու անսփոփ, ու անօգ,Որպես մեռել մի հրկեզ. որպես կորած մի մանուկ:

Եվ չարձակած ո՜չ մի նետ, անկումների սարսափից,Ես փախչում եմ ահա ետ — ես նահանջում եմ նորից:

Եվ աչքերս, որոնց դեմ կանգնել է բիլ մի նկար —Նորի՛ց հառնում են դեպի ամբոխները խելագար:

Նրանք ելել են նորից, նրանք շատ են, նրանք վառ,Ու ավերե՛ն պիտի ձեր քաղաքները լուսնահար:

Ո՜չ մի հմայք էլ պիտի ձեր աշխարհը չունենա`Նրա տեղ մահ ու ավեր, վերք ու մոխիր կմնա:




 --------------------------------------- 


Ու չի ելնի մոխիրից տխուր հմայքը ձեր տան,Ու չի լինի էլ սիրո քաղցր ու կապույտ ձեր շղթան:

Չեն վառվելու տռփակեզ կանանց աչքերը էլ ձեր, —Նրանք մոխի՛ր կդառնան, չե՛ն բորբոքվի նրանք էլ:

Եվ չի՜ հիշի ո՛չ մի սիրտ, որ դարերի մեջ մի օրՍիրտս եղել է գերի անկումներին ահավոր:

Որ եղել է դարերում մի սարսափի նման կին,Որը նետել է հեռու աստղանկար իմ հոգին:

Նրանք կգան, կավերեն, և չի մնա էլ ոչինչ`Ո՜չ դրախտը ձեր գեհեն, ո՜չ թախիծը ձեր դյութիչ:

Եվ չի լսի ո՜չ մի կին իմ անկումի մասին այս,Որ դարձրեց իմ հոգին թարախակալ մի երազ:

Եվ չի մատնի ո՜չ մի բառ շնչում իմ տոթ երգերի,Որ եղել եմ ես տկար, որ եղել եմ ես գերի...
Ես պոետ եմ — և հիմա իմ վառ երգերը պիտիԴեպի գալի՛քը թռչեն սլաքների պես նետի:

Ես եկել եմ դարերից ու գնում եմ, հաղթական,Դեպի դարերը նորից, դեպի կարմիր ապագան...
4.ՎԱՐՍԱՎԻՐԻ ՀՄԱՅՔՆԵՐ
Վարսավիրի մոտ հիմա նա լուռ նստել է էլի.Դեմը փայլում է հսկա արծաթափայլ հայելին:

Դեմը նստել է մի կին ու աչքերով մեռելիՆայում է պաղ աչքերին` անվերջ, էլի ու էլի:

Թափել է վար, ճակատին դեղին մազերը հիմա,Ու ակնարկում է մթին տագնապներով ակամա:

Այնպես օտա՛ր է, այնպես անսիրելի ու հեռու.Ի՞նչ են գտել նրա մեջ գուրգուրելու, սիրելու:

Տխո՛ւր, տխո՛ւր, որպես մահ, ակնարկում է հայելին.Սանրվում է սակայն նա, դեմքը ժպտում է էլի:

Ու կանգնել է իրեն մոտ — մոտի՛կ, մոտի՛կ, որպես սեր—Մի բարեկամ անծանոթ, հրաշագործ մի ընկեր:

Դեմքին տաղտուկ մի ժպիտ, ձեռքին սրվակ ու փոշի`Թափում է նո՛ւրբ հմայքներ, ծախվող բույրեր ուրիշի:

Հարազատ է այնքան այդ զրնգունը մկրատի.Ի՞նչ է ուզում սակայն ծեր, չար ժամացույցը պատի:

Նա ինչո՞ւ է աղմկում, որպես տաղտուկ թշնամիՍուր զարկերով իր բեկուն` հարվածների պես գամի:

...Մոգ-վարսավիրը սակայն թափում է նուրբ հմայքներ—Ու էլ դեմքով դյութական` ահա ելնում է նա վեր:

Ո՞ւմ ինչ, որ նա էլ հիմա ինքն իրեն չի ճանաչի —Ու ժպիտով ակամա պիտի գերի ու խաչի:

Ես պոետ եմ ու գիտեմ, որ աշխարհում այս նսեմ,Ճշմարիտ է միայն այդ ամոքող սուտը լուսե: 
—
Սուրբ է կյանքում միայն դա՜ — ամոքող փայլը ստի.— Օ, պչրուհի՜, հավատա՜ երազներին պոետի...
5. ՀԱՅԱՑՔՆԵՐԻ ԹԱԿԱՐԴՈԻՄ
Ո՞վ է անցնում բուլվարում— Նա՛: 
—Նայում են, շատ են նայում:
Ահա՜, —Սո՛ւր տեգերով ու հրովՉարչարում են, տանջում.Համբուրում են աչքերով —Անհագ, ծարավ — պահանջում:

Թափում են նուրբ մի կրակ —Աչքերով:
Մերկացնում են արագ —Հրով —Բո՛րբ աչքերի կրակովՀրկիզում են վառում.Կանչում են նուրբ ակնարկովՀեռու:

Լցնում են սիրտը սիրովԱյրող.Լցնում են սիրտը սիրոԲույրով:
Ու դառնում է ողջը — հուր,Ու կարոտ, ու փայլ:
Ու դառնում է կյանքը — նոր,Այլ:
Նիզակների նման շեշտՀիմաԽոցում են դառն ու անուշ —Ու նա`Շե՛կ տարփուհու նման մի,Հայացքների թակարդում —Հանձնվում է ամեն միՄարդու...
Անկարելի՛ է կյանքումԱյսքան սեր:
Ցերե՞կ է, թե — մի անքունԳիշեր:
Տվե՛ք, էլի՛ ու էլի՛ —Անվերջ.— Քա՛ղցր է կյանքը, սիրելի՜ս,Այնպե՛ս...
6. ՇԱՆ ԿԱՐՈՏՆԵՐ
Պատուհանիս տակ հիմա որբ մղկտում է մի շուն.Սիրտս լսում է նրան — և սիրտս քեզ է հիշում:

Նա տխուր է ու մենակ, ոչ ոք չունի հիմա նա —Ու գանգատը դժնդակ լուսինը չի՜ իմանա:

Դուրսը ամպ է ու մշուշ, անաստղ երկինք ու գիշեր.Մղկտում է այսքան ուշ, գանգատվում է առանց սեր:

Հեռուն թարթում է տարտամ գազե լապտերը բեկուն.Ինչ շո՛ւտ մարեց այս անգամ արևավառ երեկոն...
Ինչ շո՛ւտ մարեց ցերեկի զվարթ աղմուկը, ու մութԳիշերն իջավ` անհոգի, անմխիթար ու անգութ:

Ցերեկը լա՛վ է այնքան, ցերեկը խինդ է բերում —Փողոցների խրախճան, անմխիթար դեգերում:

Խոհանոցի դռան մոտ, կամ խանութի մոտ հացի —Սպասումներ ու ամոթ՝ խո՛ւլ տագնապներ փողոցի:

Բայց ցերեկները չունեն մղկտուքը գիշերվաՈւ հոգու ցավը անհուն ցերեկը չի՜ երևա:

Մղկտում է հիմա նա, սիրտը գգվանք է ուզում,Սիրտը ճչում է հիմա, մղկտում է անլեզու: 
-
Բայց սիրտ չունեմ էլ քո խեղճ մղկտանքը լսելու.— Քնի՛ր, քնի՛ր եղիր խե՛ղճ, անօգնական ու հլու:

Չի ուղարկի ո՜չ մի փայլ մեզ լուսինը հիմա էլ —— Շո՜ւն, կարոտի՛ իմ եղբայր, դառնաթախիծ իմ ընկեր...
7. ԽԵՂԿԱՏԱԿ
Ու գինու պես քո հոգինՀորդ կթափվի նրանց մութՈւ մահահոտ հատակին:
«Խրախճանք», բալլադ 1-ին
Կուզե՞ք — երգեմ՝Ձեզ համար,Հիմա:
Այնպես երգեմ, որ զգաք —Ի՜նչ որ կուզեք, կուզեք — սեր,Կուզեք — մահ:
Ես երգում եմ, որ հուզեմ.Տալիս եմ երգս լուսեՈ՜ւմ որ կուզեք. թեկուզ նաԼինի պոռնիկը վերջին.Դուր չի՞ գալիս ձեզ միթեԱյս քնքշությունը —Արջի:

Ես երգում եմ ակամա:
Ի՜նչ էլ երգեմ. կուզեք — սեր,Կուզեք — մահ: 
—Բայց չե՜մ կեղծում ես երբեք:

Լսե՜ք երգերս —Ահա —Լսեք երգերս, բայց թե —Չհարբեք:
Ես չեմ ուզում, որ հարբեք.Լավ չէ, գիտե՞ք, երբ որ միԱնհո՛ւն կարոտ դառնում է քաղցրՔամի...
Չե՞ք հասկանում:
Իզո՛ւր, իզո՛ւր: 
Դուք պե՜տք է որՀասկանաք:
Թռչե՞լ է պետք. սակայն ո՞ւր: 
—Չե՞ք հասկանում. ես կուզեմ,Որ իմ երգերըԼուսե —Ձեզ թուղթ թվան ու թանաք:
Չե՞ք հասկանում... — Դուք պե՛տք է որՀասկանաք:

Ուրիշ — ոչինչ:
Ու հիմա —Նո՜ւյնն է նորից. ես երգում եմ, որ հուզեմ:
Ես երգում եմ — ակամա:
Ի՜նչ էլ երգեմ. կուզեք — սեր,Կուզեք — մահ:
Ես — խեղկատակ եմ հիմա...Երևան, 1920
ՈւԹՆՅԱԿՆԵՐ ԱՐԵՎԻՆ
Արփիկին
1921, ՄԱՅԻՍ, ԵՐԵՎԱՆ
*
Նետե՛լ է երկաթե մի ձեռքԴեպի վեր ոսկի մի ծնծղա.Բռնկվել է ոսկի ծնծղան,Դարձել է արնածոր մի վերք:
Վառվել է երկնքում հակինթՈւ ծորում է արյունը յուր կեզ, —Զոհվե՛լ է երկնքում վճիտ. —Ինչքան լա՛վ է հատնումը հրկեզ...
*
Այն արև՜ն է` կարմի՛ր ու հասուն,Կախվել է, որպես վառ մի միրգ,Կարոտող շրթեր է ուզում,Բորբոքում է գրգիռ ու կիրք:
Շոգ շրթեր ու կոնքեր է ուզում,Գգվանքներ արնաքամ ու տաք, —Այն արևն է` կարմիր ու հասուն,— Ինչքան լա՛վ է հատնումը հստակ:

*
Աղջկա կոնքերի նմանԵրազուն, կիզուն ու հասուն`Վառվում է արևի ծնծղանԱշխարհի անհո՛ւն երազում:
Դաշտերից նժույգներ են վազում,Վրնջում են կրքոտ ու վառ, —Աղջիկները չար խոսք են ասում —Ու խնդում է արևը խելառ...
*
Ինչ որ լավ է՝ վառվում է ու վառում,Ինչ որ լավ է` միշտ վառ կմնա.Այս արև, այս վառ աշխարհումՔանի կաս՝ վառվի՜ր ու գնա՜:
Մոխրացի՜ր արևի հրում,Արևից թող ոչինչ չմնա, —Այս արև, այս վառ աշխարհումՔանի կաս` վառվի՜ր ու գնա՜:

*
Տեսնում եմ` արևի վրաՎրնջում են ձիեր ոսկենալ,Մերկացել են աղջիկները խելառ,Ու ծծում են շրթերը նրա:
Բորբոքվել են շրթերը շոգ,Համբուրում, բուրում են կեզ,Վախենում են — մնան անշող. —— Ախ, այնպե՛ս ուզում եմ — քեզ:

*
Ինչպես շոգ, ճնշող ոսկի,Բրոնզեձույլ, հասուն, հոսուն —Արևի տապն է հոսում,Ինչպես շոգ, ճնշող ոսկի:
Ախ, հոգիս մի նո՛ր խոսքիԱրևոտ շունչ է կիզում —Ինչպես շոգ, ճնշող ոսկի,Բրոնզեձույլ, հասուն, հոսուն:

*
Ես գիտեմ՝ արևի վրաՀավաքվում է վերք ու ժանգ,Հատնումի տոթ մի հոսանք —Անհատնում, ա՜լ մի քուրա:
Հատնելով լույսը իրաԱրնոտում է կուրծք ու ծիծ. —Ինչ կանես — արնով արա՜,Թող լինի՜ վե՛րք ու քրքիջ:

*
Արնակեզ, սուր մի նիզակԶարկեցի ալ վահանիդ. —Աշխարհքում էլ ի՞նչ կանիԻմ հոգին փառք ու պսակ:
Դու արև, վառ մի նշան,Իմ հոգում գամված մի նիշ, —Միայն դո՜ւ, լույս ու շուշան —Եվ չկա ո՜չ մի ուրիշ:

*
Կարծես ես ճամփա եմ ընկելԵրկնքի դաշտերում կապույտՈւ գնում եմ, զվարթ ու անփույթ,Եվ ունեմ լուսե մի ընկեր:
Նա և՜ կին է, և՜ քույր, և՜ հոգի,Այրվում և այրում է խենթ.Խառնվել եմ կյանքին ամենքի —Եվ իմ կյանքը հրա՛շք է ու տենդ:

*
Իմ ուղեղը բորբոք, կրակուն`Ալ գծեր ծփծփան, հուրհուր.Լափլիզում, սրբում է մի հուրԻմ ուղեղը բորբոք, կրակուն:
Հղանում են դեմքեր ոսկեման,Գալարվում են կրքեր բորբոք, —Ախ, ուղեղս — ա՜րև ալվլանՈւ աշխարհը — ցնորք է մի շոգ:

*
Բայց ինչո՞ւ միայն կիրք ու կին,Միայն շոգ ու հեշտանք անուշ.Վառվում է զոհերի հոգին,Փռվում է տխրություն ու մուժ...Ինչքան տա՛ք արյուն է հոսել,Ոսկեծուփ հեղեղներ արյան,Նո՜ւյն արևն է կարմիր ու լուսե,Նո՜ւյն անուշ աշխարհի՜ վրա...
*
Փայլում են ոսկի սվիններ,Պսպղում է ոսկի մի վահան,Ոսկեդեմ արևի վրաՓայլում են ոսկի սվիններ:
Ախ, ինչ լա՛վ է զինվել ու զինելԱրևով, արյունով, — ահաՈսկեդեմ արևի վրաՓայլում են ոսկի՛ սվիններ...
*
Ու նորից ելած խնդավառ,Օրերի կապույտ բանտում,Ցրում է լո՛ւյս ու գոհար,Ծփում է ու վառ խնդում:
Ով որ կա խեղճ ու անտուն,Ով որ կա մերկ ու վհատ —Թող այսօր խնդա խնդուն,Թող լինի լուրթ ու զվարթ...
*
Միայն խմիր արեգակի բույրը ջինջ, —Արև՜ դարձիր — արևահամ — ամոքիչ:

Ուրիշ ոչինչ չի՜ կամենա սիրտը իմ.—Ողջը — հրին, արնանման արևին:

Սուր սվիններ, բուրմունք ու սեր, երգ ու գույն,Տենդը արյան — արևահամ խնդություն:

Ու նժույգներ, ոսկի ու ծափ, կանչ ու ճիչ. —Ո՞վ է քեզ պես արևահամ — ամոքիչ...
*
Բորբ մի աղջիկ զարկեց ձեռքով իր բոց կոնքինՈւ վերևից խնդաց զվարթ ու ոսկեձայն. —Հազար վարդեր կրակվեցին շուրջը, կողքին,Հազա՛ր խաշխաշ, ու գարնան օր, ու ծիածան:
Քաղցր ծփաց հեշտանք ու տապ, թույն ու գրգիռ,Դաշտերը խաս ծաղիկներով ծփծփացին. —Աշխարհը — ալ, նարնջագույն, վառքը — կարմիր,Ողջը — հրա՛շք ու խնդությո՛ւն արեգնածին...
*
Հոսում է տաք, ինչպես հեշտանք, կամ ձույլ ոսկի,Հոսում է ծանր, ու հորդահոս, ու արնավառ.Լցվում է թեժ խնդությունով կուրծքը հասկի.Օրերը — տոթ, ձիերը — վառ, վազքը — խելառ:
Լո՛ւրթ երկինքներ՝ իջած հասուն երկրի վրա,Բարձր ճիչեր, ու հրդեհներ, ու ծիածան. —Վառվում է շոգ կաթսաներում կյանքը քուրա. —— Ախ, վա՜յ նրանց, որ չապրեցին ու չտեսան...
1921, մայիս, Երևան
ՏԱՂԱՐԱՆ
Արփիկին
1920 — 1921
ԵՐԵՎԱՆ-ՄՈՍԿՎԱ
Հիդըս խոսի, մի կենա խռովի պես,Տալղա տվիր, գեմիս տարար ծովի պես.Կու մեռնիմ — չիս տեսնի Սայաթ — Նովի պես ...ՍԱՅԱԹ-ՆՈՎԱ
*
Ինչքան nr հուր կա իմ սրտում — բոլորը քեզ.Ինչքան կրակ ու վառ խնդում — բոլորը քեզ. —Բոլո՛րը տամ ու նվիրեմ, ինձ ո՜չ մի հուր թող չմնա`Դո՛ւ չմրսես ձմռան ցրտում, — բոլորը քեզ ...Երևան, 1921, փետրվար
*
Ամռան անուշ, հուրհրատող տո՜թ ես, ջան, —Նախշուն` նռան ու նարնջի հո՜տ ես, ջան.Երբ խստադեմ ի՜նձ ես նայում դու հանկարծ —Ասես սրտիս մահվան դաժան բո՜թ ես, ջան...Մոսկվա, 1921
Ա
Երազ տեսա. Սայաթ-Նովեն մոտս էկավ սազը ձեռին,Հրի նման վառման գինու օսկեջրած թասը ձեռին,Նստեց, անուշ երգեր ասավ` հին քամանչի մասը ձեռին:
Էնպես ասավ, ասես ուներ երկնքի ալմասը ձեռին:

Ու էն երգին օրոր-շորոր, ինչպես հուրի, ատլաս ու խաս,Երազիս մեջ գոզալն էկավ` ինքն էլ վառման քաղցր երազ.Նազանք արավ, Սայաթ-Նովի սիրտը լցրեց միրգ ու մուրազ,Կանգնեց — մնաց` դեմքից քաշած օսկեկարած խասը ձեռին:

Նայե՛ց — նայեց Սայաթ — Նովեն, ամպի նման տխուր մնաց.Ասավ` Չարե՜նց, էս գոզալից սրտիս մե հին մրմուռ մնաց.Սիրտս վառվեց, մոխիր դարձավ` ինքը կրակ ու հուր մնաց,Դո՜ւ էլ նրա գովքը արա, որ գա` օսկե մազը ձեռին:

Էսպես ասավ Սայաթ — Նովեն ու վեր կացավ, որպես գիշեր,Գնաց նորից տխուր ու լուռ` սիրտը հազար մուրազ ու սեր.Երազն անցավ — դո՜ւ մնացիր, պատկերքը քո մնաց լուսե,Մեկ էլ իմ խեղճ սիրտը մնաց` Սայաթ — Նովի սազը ձեռին:

Բ
Աշուղ Սայաթ-Նովի նման` ես երգ ու տաղ պիտի ասեմ,Երգեմ պիտի գիշեր-ցերեկ — ու սրտի խաղ պիտի ասեմ,Եվ էն սրտին, որ իր խորքում սիրո երգեր ունի ու սեր —Ես էն սրտին դրախտային մրգերի բաղ պիտի ասեմ:

Աստղ ու նկար շորեր հագած` դեմս ելար երազի պես,Էշխդ` կրակ` սիրտս էրեց անհասնելի մուրազի պես,Անուշ հոտով սիրտս լցրիր — Վարդստանի, Շիրազի պես,Ինչ էլ ըլի էշխդ, գոզալ, — երգս ուրախ պիտի ասեմ:

Աշխարհը մե բաղ է, գոզալ, — նստել ես դու բաղի մեջը,Վարդ ես բացված՝ առավոտվա դրախտային շաղի մեջը,Ժամ ես դարձել տեսքով քո սուրբ՝ Հավլաբարի թաղի մեջը, —Սրտիս անուշ արտասուքին երկնային շա՜ղ պիտի ասե՜մ:

Էնքան ըլի մե-մե անգամ տեսքդ տեսնեմ` վարդ ես, գոզալ,Էս փուչ կյանքում սրտիս տված անմահական զարդ ես, գոզալ,Էնպես արա, որ քեզ չասեմ` դո՜ւ էլ ինձ պես մարդ ես, գոզալ, —Թե լի մնա սիրտս քեզնով` ափսոս ու ախ պիտի ասեմ:

Գ
Ես մե անգին գոզալ տեսա — Գյուրջստանի քաղաքումը, —Վզին` վարդեր ու խալ տեսա — Գյուրջստանի քաղաքումը:

Կանգնել էր լեն քուչի մեջը, հագին ատլաս ու խաս ուներ,Գլխին ոսկի ու շալ տեսա — Գյուրջստանի քաղաքումը:

Արեգակի շողքն էր ընկել վրեն ոսկե չիքիլի պես՝Շրթերը խաս ու ա՜լ տեսա — Գյուրջստանի քաղաքումը:

Անցա, կամաց աչքով արի, ուզի ասեմ` ջա՜ն ես, Էլի՜, —Դեմս կեցած մե սա՜ր տեսա — Գյուրջստանի քաղաքումը:

Հիմի տխուր երգ եմ ասում, էշխս կրակ ըլի ասես`Անմահական մե յա՜ր տեսա — Գյուրջստանի քաղաքումը:

Դ
Կուզեմ հիմի փչե զուռնեն — հարբած ըլիմ մինչև էգուց,Ամեն մարդու ընկեր ըլիմ — ու բաց ըլիմ մինչև էգուց:

Ֆայտոն նստած` անցնեմ քուչով, պատուհանից վրես նայես՝Էշխդ անքուն սիրտս ընկնի — ու լաց ըլիմ մինչև էգուց:

Խելքս քամուն, հովին տված` երթամ ընկնեմ դուքան ու բաղ`Ընկերների սուփրին գինի ու հա՜ց ըլիմ մինչև էգուց:

Երթամ — ուրիշ գոզալների գիրկը դնեմ գլուխս տաք`Քո էդ անուշ, ազի՛զ տեսքով հարբած ըլիմ մինչև էգուց:

Ե
Ես մե հարբած դուքանդար եմ — դուքանիս մեջ բան չմնաց,Ամենքի հետ սեղան նստա` սուլթան, վեզիր, խան չմնաց,Ամենայն տեղ գովքդ արի, տաղեր ասի՜ դրախտային —Էլ ի՞նչ ասեմ սիրեկանին` գոզալ, հոգի, ջա՜ն չմնաց:

Թողի ամենն, ինչ ունեի` կյանքս դարձավ հովի նման,Էշխդ ելավ, ճամփես կտրեց` Հնդստանի ծովի նման,Հարբած՝ խալխի նոքար դարձա աշուղ Սայաթ-Նովի նման,Կարոտ կեցա հրամանիդ` ուրիշ հրաման չմնաց:

Ես մե հարբած դուքանդար եմ — դուքանիս մեջ բան չմնաց,Էլ ի՞նչ ասեմ սիրեկանին — գոզալ, հոգի, ջա՛ն չմնաց:

Զ
Մե ձեռիս արաղ է, մեկելը գինի.Երկուսն էլ քո անուշ կենացը, գոզալ:
Կարոտ եմ սուլթանի, սիրեկան խանի —Անուշ է քո էշխի բերածը, գոզալ:

Սրտիս համար անուշ երազ ես հիմի,Քնիս մեջը տված մուրազ ես հիմի,Հեռու ես — Վարդստան, Շիրազ ես հիմի`Չի՜ լավանա էշխիդ էրածը, գոզալ:

Մե ձեռիս արաղ է, մեկելը գինի.Երկուսն էլ քո անուշ կենացը, գոզալ:
Էշխդ թող թուր ըլի, իմ սիրտն հանի —Անո՛ւշ կենա սրտիդ սիրածը, գոզալ:

Է
Ինչքան զանգ են տալիս — իմ միտն ես գալիս`Զանգի նման անուշ, հալա՜լ ես, գոզալ:
Ինչքան գարուն բացվի — դու հետն ես գալիս՝Գարնան ջրի նման վարար ես, գոզա՜լ:

Ոնց որ պանդուխտ ըլիմ աշխարհում հիմի,Անունիդ ո՜ւխտ ըլիմ աշխարհում հիմի,Ասես թե` թո՜ւղթ ըլիմ աշխարհում հիմի —Գարնան քամու նման տարար ես, գոզա՜լ:

Չես հասկանա իսկի, թե ի՞նչ ես արե.Հազար մարդ ես էշխից գերեզման տարե.Էշխդ օսկե գրիչ, սիրտս դա՜վթար է —Արնե գրով գրած զարա՜ր ես, գոզա՜լ:

Ը
Էսօր մեր փողոցով անցար — շրթերդ գինու թաս էին,Մազերդ օսկի — աբրեշում, աչքերդ ալմաս էին:

Փողոցում կեցած մնացի՝ աչքերս պղտոր ու գինով.Արևը խաղում էր վրեդ` հագիդ շորերը խաս էին:
Մե աչքով վրես նայեցիր, ասի թե` սիրով է էլի.Կարմրագուն կրակի նման այտերդ կարմիր-կաս էին:

Ասի թե` ոտքերդ ընկնեմ, բայց տեղում կեցած մնացի՝Այտերիդ կարմիր կրակին աչքերդ անմաս էին:

Թ
Շրթերդ կրակով լիքը օսկեջրած չինի են, ջա՜ն,Խոսքերդ դրախտի խմիչք` անմահական գինի են, ջա՜ն:

Էսօր տնում սուփրա ունեմ` էշխիցդ քե՜ֆ պիտի անեմ.Ի՞նչ կըլի որ օթախս գաս — ու մե անգամ լինի էն, ջա՜ն:

Փռել եմ խաս խալիչեքը, վրեն ծաղիկ ունեմ շարած`Ոտքիդ կարոտ սպասում են — շահնշահի, խանի են, ջա՜ն:

Աչքերս թող կրակ ըլին քո սուրբ չրաղվանի համար.Դափ ու զուռնեն հազրել եմ` մտքերդ ի՞նչ բանի են, ջա՜ն:

Կուզես՝ հոգիս ճամփա անեմ, սիրտս դնեմ ոտքերիդ տակ`Սրտիցս արյուն է հոսում — ինչ որ ուզես կանի էն, ջա՜ն:

Ժ
Էլի գարուն կգա, կբացվի վարդը,Սիրեկանը Էլի յարին կմնա:
Կփոխվին տարիքը, կփոխվի մարդը,Բլբուլի երգն Էլի՜ սարին կմնա:

Ուրիշ բլբուլ կգա կմտնի բաղը,Ուրիշ աշուղ կասե աշխարհի խաղը,Ինչ որ ե՜ս չեմ ասե — նա՜ կասե վաղը.Օրերը ծուխ կըլին, տարին կմնա:

Հազար վարդ կբացվի աշխարհի մեջը,Հազար աչք կթացվի աշխարհի մեջը —Հազար սիրտ կխոցվի աշխարհի մեջը —Էշխը կրակ կըլի` արին կմնա:

Ուրիշ սրտի համար կհալվի խունկը,Կբացվի շուշանը, վարդերի տունկը.Գոզալը լաց կըլի, կընկնի արցունքը —Գերեզմանիս մարմար քարին կմնա:

ԺԱ
Հազար ու մե գիրք կարդացի — խելացի գիրք չտեսա,Հազար կնկա գիրկն ընկա — սիրեկան գիրկ չտեսա:

Հասա մինչև Ֆռանգստան, երգ ու տաղեր լսեցի —Սայաթ-Նովի ձիրքի նման երկնալին ձիրք չտեսա:

Աղեքի հետ սեղան նստա, նոքարի հետ խմեցի`Մարդու ասած խոսքերի մեջ արդար կշիռք չտեսա:

Հազար գոզալ սիրտս էրեց ու հազարին սիրեցի —Քո սուրբ կրքից ավելի վառ ու անմար կիրք չտեսա:

Ամեն բանից բար ու բեզար երեսս շուռ տվեցի —Բաղերն ընկա` քեզնից անուշ ու հասած միրգ չտեսա:

ԺԲ
Ամեն տեսակ երգ երգեցի — ամենից լավ տաղն է էլի,Սայաթ-Նովի դրախտային, անմահական խա՜ղն է էլի:

Ինչքան էլ լեն դուքաններում ռանգ-ռանգ մրգեր ըլին շարած՝Անմահական մրգերի տեղ — շահնշահի բաղն է էլի:

Բախչի միջի ծաղիկները ինչքան էլ լավ ջրով անես՝Ծաղիկների ջուրը ուզած — առավոտվա շաղն է էլի:

Գնա՜ կուզես Ֆռանգստան, ամենամեծ քուչեքը տես`Սրտիդ ուզած տեղը միակ — սիրեկանի թաղն է էլի:

Վա՛յ քեզ, Չարենց, լա՜վ իմացի, ականջ արա սիրեկանին`Ամեն բանից լավ ու անուշ սիրեկանի դաղն է էլի:

ԺԳ
Ինչքա՛ն կանչես ու տաղ ասես, խելքի արի՝ բա՜վ է էլի, —Առանց անգին գոզալի էլ աշխարհը լեն, լավ է էլի:

Ինչքան էլ խաս, ատլաս հագնի, երեսը ալ, գոզալ անի —Աքլորների հոգի հանող սիրեկանդ հա՜վ է էլի:

Ինչքան էլ ֆանդ, զար ունենաս, ինչքան էյթիբար ունենաս`Սիրող սիրտը ծովըն ընկած անօգնական նավ է էլի:

Թեկուզ սիրի, գիրկդ ընկնի, դնես օսկե ղափազի մեջ —Կնկա էշխը հոգի հանող անհանգչելի ցավ է էլի:

Վա՜յ քեզ, Չարենց, լա՜վ իմացի, խելքդ թող միշտ գլխիդ մնա`Ամենասուրբ խոսքը կնկա արյունաքամ դա՜վ է էլի:

ԺԴ
Հիմի շատ են երգիչները — հոգու ուզած տաղը չկա,Ամենայն տեղ խնդություն է` սրտի ուզած խաղը չկա,Ուր ոտ կոխես — բաղ է հիմի, շահնշահի բաղը չկա,Ման եմ գալիս քուչա-քուչա — սիրեկանի թաղը չկա:

Ես ո՞ւմ ասեմ երգս հիմի` ոչ դու կուզես, ոչ էլ յադը,Թեկուզ անուշ տաղերիցս չէ հեռացե Ասսու մատը.Ոչ-ով ուզեց ականջ դնի, իմանա սրտիս գանգատը՝Ուզում եմ սիրտս հովանա` արտասուքի շաղը չկա:

Ասում եմ թե` թողնեմ սազը, ամենքի պես մարդ ըլիմ ես,Թե որ վարդ եմ — փուշ ունենամ, անհասնելի վարդ ըլիմ ես,Դուշմանի հետ դուշման ըլիմ, վատերի հետ վատ ըլիմ ես,Որ ինձ կարոտ ամեն անգամ ասեն` սուփրի աղը չկա:

Մարդիկ են փուչ ու բեդամաղ — աշխարհը լեն, լավ է, Չարե՜նց,Մարդու խոսքը մարդու սրտին անհանգչելի ցավ է, Չարե՜նց,Ականջ արա ազդու խոսքիս` ասում եմ թե բավ է, Չարե՜նց,Քեզ չեն սիրի, քանի որ քո սրտի տված դաղը չկա:

ԺԵ
Երբ էս հին աշխարհը մտա ես տաղով, սազով-քամանչով՝Ի՛նչ պիտի անե աշխարհում էս անմիտ-անճարը, ասին:

Սակայն երբ խալխի քեֆերին ես անուշ տաղերս ասի՝Ամառվա մրգերի նման անո՛ւշ է քո բառը, ասին:

Բայց խալխի անսիրտ քեֆերին ես տխուր, մենակ մնացի,Ուզեցի թողնեմ-հեռանամ` հպարտ է ու չար է, ասին:

Եվ սրտի ցավից հուսահատ ես մե թաս օղի խմեցի —Չարենցը ցնդած-գինեմոլ, հարբեցող-հիմար է, ասին:

Ու ձմռան բուքերի միջին ես բոբիկ ու մերկ մնացի. —Դուրսը ցուրտ, ձմեռ է, սակայն հոգուդ մեջ ամառ է, ասին:

Ասի թե` մա՜րդ եք ախար դուք, չե՞ք տեսնում մարմինս ծվատ.Չարենցի հոգին տաղերում աննկուն, համառ է, ասին:

Խնդացին, քրքջացին միայն, որ այդպես մնացել եմ մերկ. —Դարերի հիացմունքը վսեմ տաղերիդ համար է, ասին:

ԺԶ
Բախչովն անցան, բույր շնչեցին, ափսոս, որ վարդը չտեսան,Չոր ու դատարկ տեսքով տարված` հոգեկան, բարդը չտեսան:

Երգիս ձայնին մեջլիսն եկան, ու անտարբեր անցան նորից՝Սրտիցս իրենց սիրտը գցած հոգեղեն կարթը չտեսան:
Եղա ինչպես ամառվա արտ` քանի դեռ սիրտ կար ու կրակ`Ցողունների օսկով տարված՝ անսահման արտը չտեսան:

Քո՜ւյր, սիրեկան, օտար մարդիկ, բարեկամ ու անծանոթՄոտովս անցան՝ տաղերիս տակ կենդանի մարդը չտեսան:

ԺԷ
Հիմի անտուն ման եմ գալիս, գիշեր-ցերեկ երգ եմ ասում.Մոռցել եմ էշխիդ անունը, հարցնողաց` վերք եմ ասում:

Էշխդ հին յարա է, գոզալ, վառվում է կրակի նման —Ու էն յարեն տվող ձեռքին շահնշահի ձեռք եմ ասում:

Գանգատ չունեմ սրտիս միջին. սիրեկան պատկերքիդ նմանՍիրում եմ սրտիս մոխիրն` անմահական բերք եմ ասում:

ԺԸ
Աշխարհիս մեջ ես էլ մե օր կանցնեմ անդարձ ու կերթամ,Ետ չեմ նայի, չեմ պահանջի ես փառք ու վարձ ու կերթամ:

Աշուղ Սայաթ-Նովի նման ես էն գլխեն իմացա,Որ աշխարհում փուչ է ամեն երազ ու լաց — ու կերթամ:

Էն էլ, որ ես իմ վառ սրտով ու կարոտով սիրեցի —Քամուն կտամ, կմոռանամ ամեն մե հարց — ու կերթամ:

Ու գոզալի պատկերքը վառ, դեմքը մախմուր ու անուշԿմոռանամ... կառնեմ խոնավ, հողե մե բարձ ու կերթամ:

Կյանքիս նման հեռո՛ւ մարդիկ, անանուն ու անծանոթ,Ձե՜զ կթողնեմ երգերս այս` կյանքս երազ — ու կերթամ:

ԺԹ
(Հայաստանին)Հազար ու մե վերք ես տեսել — էլի՜ կտեսնես,Հազար խալխի ձեռք ես տեսել — էլի՜ կտեսնես:

Աշնան քաղած արտի նման` հազա՛ր զոհերիՉհավաքած բե՜րք ես տեսել — էլի կտեսնես:

Գլուխդ չոր քամուն տված պանդուխտի նմանՀազա՛ր տարվա հերք ես տեսել — էլի՜ կտեսնես:

Նարեկացի, Շնորհալի, Նաղաշ Հովնաթան —Ինչքա՛ն հանճար, խելք ես տեսել — էլի՜ կտեսնես:

Քո Չարենցին լեզու տվող երկի՜ր Հայաստան,Հազա՛ր ու մե ե՜րգ ես տեսել — էլի՜ կտեսնես:

Ի
Ես իմ անուշ Հայաստանի արևահամ բառն եմ սիրում,Մեր հին սազի ողբանվագ, լացակումած լարն եմ սիրում,Արնանման ծաղիկների ու վարդերի բո՜ւյրը վառման,Ու նաիրյան աղջիկների հեզաճկուն պա՜րն եմ սիրում:

Սիրում եմ մեր երկինքը մուգ, ջրերը ջինջ, լիճը լուսե,Արևն ամռան ու ձմեռվա վիշապաձայն բուքը վսեմ,Մթում կորած խրճիթների անհյուրընկալ պատերը սևՈւ հնամյա քաղաքների հազարամյա քա՜րն եմ սիրում:

Ուր է՜լ լինեմ — չե՜մ մոռանա ես ողբաձայն երգերը մեր,Չե՛մ մոռանա աղոթք դարձած երկաթագիր գրքերը մեր,Ինչքան էլ սո՛ւր սիրտս խոցեն արյունաքամ վերքերը մեր —Էլի՜ ես որբ ու արնավառ իմ Հայաստան-յա՜րն եմ սիրում:
Իմ կարոտած սրտի համար ո՜չ մի ուրիշ հեքիաթ չկա.Նարեկացու, Քուչակի պես լուսապսակ ճակատ չկա.Աշխա՜րհ անցի՜ր՝ Արարատի նման ճերմակ գագաթ չկա.Ինչպես անհաս փառքի ճամփա՝ ես իմ Մասիս սա՜րն եմ սիրում:

1920-1921
Երևան-Մոսկվա
ՊՈԵՏ
Ինձ համար չարը դառնում է բարի,Անգույն առօրյան — մոգական երազ.Սիրում եմ բոլոր գույներն աշխարհի`Երկրային հեռուն ու աստղերն անհաս:

Եվ շրջիկների երգերը անհոգ,Վազքը կառքերի, փողոցի ուղին —Դառնում են հանկարծ հեռավոր ցնորք,Որ երազել է պոետի հոգին:

Երբ համբուրում եմ շրթերը կնոջ,Շրթեր, որ հազար մարդ է համբուրել —Հավատում եմ ես, որ նրանք քրոջՇրթունքներ են կույս — ու մաքուր են դեռ:

Ո՞վ կհասկանա պոետի ուղին...Երբ փողոցներում թափառում է նա —Նրա թևավոր, աստղային հոգինՃախրում է հեռու աստղերի վրա:

Ո՞վ կհասկանա, թե ինչո՞ւ է նաՀամբուրում նեխած շրթերը կնոջ,Երբ նույն վայրկյանին աղոթում է նաՍտվերի առաջ հեռավոր քրոջ:

Ո՞վ նրա տրտում երգը կլսի,Երգը խելագար, կամ ցնդած մարդու:
Բայց նա մեռնելիս կժպտա, կասի.— Օրհնությո՛ւն քեզ, կյանք: 
Հրա՛շք էիր դո՜ւ...
«ՀՐՈ ԵՐԿԻՐ» շարքից
Երազում եմ այն Երկիրը հեռավոր,Ուր մարմինը, սեգ մարմինը ու հոգին`Աննյութացա՛ծ ու նյութացա՛ծ, լուսավոր`Ողջակիզվեն Արևի՛ մեջ, քույր իմ, կին:

Ու միանա՛ն սեգ մարմի՛նը ու հոգի՛ն...Ու չլինի՛, ու չլինի՛ դու ու ես:
Աննյութացած — դու մարմնանաս — ու կրկինՀրա՛շք դառնաս` անդունդները արևես...
Եվ երբ կանչեմ — դու գրկիս մեջ արևիցՈւ տարփանքի՛ց, տառապանքի՛ց շիկացած —Գրկես թևե՛րս մանկական ու անբիծ, —Ախ, կի՛ն — ցնորք, քո՛ւյր, Շամիրա՛մ ու Աստվա՛ծ:

1913 — 1916
ԳԻՇԵՐԱՊԱՀԸ
Ես արթնանում եմ, երբ քնում եք դուքԵվ գիշերն ամբողջ անխոնջ ու անքուն,Երբ փողոցներով չի անցնում ոչ-ոք —Քայլում եմ, քայլում անկյունից-անկյուն:

Քայլում եմ և լուռ մտածում եմ ես,Որ չունեմ ձեզ պես ոսկիներ, գանձեր,Բայց գիշերների մենակության մեջՁեր ոսկիների հսկողն եմ դարձել:

Հսկում եմ, հսկում, որ ոչ-ոք չգաԵվ չգողանա ոսկիները ձեր:
Հանդարտ է շուրջս՝ ձայն, շշուկ չկա,— Իմ կյանքն էլ, մի՞թե, այսպես չի՞ անցել:

Ես չեմ շտապել առավոտ ծեգին,Ոսկի չեմ դիզել, չեմ գանձել ոչինչ.Նայել եմ միայն հեռու աստղերին,Որ ահա նորից հե՛զ թարթում են ինձ:
Նայում եմ լուսնին: 
Հսկում եմ արթուն:
Աշխարհը — անհո՛ւն, աստղազարդ տեսիլ:
Իսկ երբ արթնանաք — կգնամ ես տուն —Եվ անո՛ւշ, անո՛ւշ կքնեմ ես էլ...
1916
ՊԱՏԱՀԱԿԱՆ ԱՆՑՈՐԴԻՆ
Մենք երկո՜ւսս էլ, մենք երկո՜ւսս էլ անվերադարձ աշխարհումԱպրում ենք, կանք, գնում ենք — ո՞ւր. միևնո՜ւյնն է մեր հեռուն:

Կանգնիր, անցորդ: 
Կանգնիր: 
Նայենք: 
Նայենք իրար — գուցե՛ մենքՀանկարծ ժպտանք` չճանաչված մի բարեկամ ճանաչենք:

Կանգնի՜ր, կանգնի՜ր, ո՞ւր ես վազում, ո՞ւր ես գնում դու արագ.Աչքերիս մեջ գուցե՛ գտնես ոսկե՜ժպիտ մի կրակ:

Դու ուրախ չե՞ս, որ ապրում ենք — ու հանդիպել ենք իրար,Ո՞ւր ես անցնում անվերադարձ, որպես անդարձ ճանապարհ...
Ե՜ս էլ կանցնեմ — տրտում, մենակ, — ու կգնամ իմ անծայրԵրազ-ճամփան, որով դու էլ այս իրիկուն կո՛ւյր անցար:

Դու կույր անցար, չնայեցիր ու հեռացար մշուշում.Բայց ես երկա՛ր քո անծանոթ, օտար դեմքը կհիշեմ:

Կհիշեմ, որ դեգերումիս ճանապարհին, որպես հուշ,Մեկը անցավ, իրիկուն էր. իրիկուն էր ու մշուշ...
1916
ԴԱՀԻՃԸ ԿԱՐՄՐԱԶԳԵՍՏ
Դու կդնես քո գլուխը իմ բարձին`Սև հյուսերդ ջրերի պես թափած վար,Սրտատրոփ, լուռ կսպասես հարվածին`Գոհ, անտրտունջ, երազորեն — հոգեվար:

Կիջնի՜, կիջնի՜ իմ հարվածը մահաբեր —Կո՛ւյր հարվածը կարմիր հագած դահիճի.Դուրսը քամին կծիծաղի անտարբերՈւ մութը, չար, կխտանա ու կաճի:

Բայց մեռնելուց առաջ, վերջի՛ն վայրկյանին,Դու կտեսնես և կժպտաս հպա՛րտ, գոհ, —Որ դահիճը, այդ կարմրազգեստ վայրենինՀամբարում է ջղաձգվող ձեռքը քո...
1916
*
Հիշում եմ. հնչեց զանգը միջանցքումԵվ ես ներս մտա հին սենյակը քn:
Երկա՛ր քայլեցի անկյունից-անկյուն:
Հետո դուրս եկա` քեզանից դժգոհ:

Հետ դարձա կրկին: 
Այնքան մութ էինԽոսքերդ այն գիշեր: 
Մութ ու առօրյա:
Եվ մի ժամ հետո հեռացա կրկինԱրյունի հետքեր ձեռքերիս վրա:

Եվ չհասկացավ ոչ-ոք այն գիշեր,Որ սենյակիդ մեջ սպանել են քեզ:
Միայն իմ հոգում մշուշ էր իջելԵվ ստվերդ ինձ մինչև լույս հսկեց:

1916
ՇԱՄԻՐԱՄ
Իրիկնային փողոցում ես տեսա նրան:
Նա — սևաչյա պչրուհի, գուցե — Շամիրամ:

Եվ ինձ տվեց հինավուրց հուռութները նա.Երկու համբույր — փողոցում, մայթերի վրա:

Եվ հմայեց ու տարավ նա դղյակը հին:
Լապտերները ժպտալով ճանապարհ դրին:

Եվ, չնայած որ անթիվ դարեր են անցել`Նո՜ւյնն է երազը նրա, լոկ մարմինն է — ծեր:

Նո՜ւյնն է խոսքը, կարծես նոր տրվող աղջկա,Միայն մարած աչքերում էլ հրդեհ չկա:

1916
*
Կան անտես հյուրեր: 
Գալիս են նրանքԱնխոս ու անձայն, լռության ծոցում:
Գալիս են, ապրում ու անցնում նրանք՝Ոչ դուռ են բացում և ոչ դուռ գոցում:

Ո՜չ անուն ունեն, ո՜չ ստվեր, ո՜չ ձայն:
Գալիս են, ապրում և անցնում են լուռ:
Եվ ինլո՞ւ եկան, և ինչո՞ւ անցան —Մենք չենք իմանում աշխարհում անդուռ:

Միայն մի անծայր ու խոր տխրությունԵրբ փռում է իր թևն ամենուրեք —Զգում ենք հանկարծ կարոտով անհուն,Որ մեկը անդարձ անցել է երեկ,
1916
*
Կյանքը — երգի, երկնքի՛ պես անհո՛ւն, անհո՛ւն, —Կյանքը — կորած աստղերի՛ պես հազարանուն:
Կյանքը — կրակ ճահիճներում` կա ու չկա, —Կյանքը — ճամփորդ, սպասված հյուր, որ պետք է գա:

Կյանքը — երգի, երկնքի՛ պես անհո՛ւն, անհո՛ւն, —Կյանքը — կորած աստղերի՛ պես հազարանուն...
1916
*



 --------------------------------------- 


Հմայում է ինձ լապտերը փողոցային,Հմայում է փողոցների աղմուկը հին,Հմայում է պատուհանի շահը թարթող,Հմայում են հայելիները կախարդող. —Ու փողոցում թերթեր ծախող փոքրիկ տղան.Եվ կառքերն ու վազքը նրանց հավերժական,Եվ շրջիկի երգը տխուր ու հոգեթով —Գո՛րշ առօրյան` իր ձանձրույթով ու հեքիաթով:

1916
*
Փողոցների մեջ կա մի անանուն,Անըմբռնելի կարոտի ճախրում:
Լսում ես, զգում, բայց չես հասկանումԵվ չես ըմբռնում կարոտը ճախրուն:
Կառքերի վազքում, դեմքերում օտար,Անհասկանալի հայացքում կանանց —Թվում է հանկարծ, թե ահա գտարՀավերժականի ուրվականն անանց:
Ճախրում է մեկը փողոցի վրա`Հզոր ու անմահ, որպես ժամանակ. —Իսկ ինքդ կարծես ստվե՜րն ես նրա`Մի անմիտ ժպիտ, մի տխուր հանաք:

1916
*
Երգում է քաղաքն իր երգն առօրյաԻսկ ես — մտածկոտ, տրտում ու լռին —Կանգնել եմ ահա կամուրջի վրաԵվ նայում եմ հորդ, հեռացող ջրին:
Նայում եմ տարված, մոռացված, անթարթ:
Վազում են, վազում ջրերը անվերջ:
Փրփուրի միջից ահա մի նայադԻնձ ձեռքով արավ և իր մոտ կանչեց:
Որպես մանկական կապույտ երազում —Խառնվեց ահա ճերմակ փրփուրին.Եվ թվում է, թե կամուրջն է վազում,Որ հասնի անդարձ հեռացող ջրին...
1916
*
Դուրսը, հեռվում — դաշտեր ու դաշտեր:
Երկինքը — կապույտ, արևոտ, անհուն:
Ամպի պես կախված օրորվում է դեռԿյանքը աշխարհում:

Դաշտեր ու դաշտեր: 
Ու արևը — վառ:
Եվ կյանքը — անտես: 
Զգում եմ, որ եսԴուրս կգամ հիմա, կընկնեմ ճանապարհ:
Մի՞թե չգիտես:

Կգնամ մենակ: 
Կյանքում, աշխարհում:
Եվ մի իրիկուն կմթնի ուղին:
Ու կվերջանա երկրային հեռուն —Ճանապարհը հին:

1916
*
Ճանապարհը — գորշ, փոշապատ, ոլոր:
Տերևթափ ծառեր:
Խամրել են գարնան գույները բոլոր:
Այդ ո՞վ է արել:
Պարզ, մարմանդ մշուշ: 
Նայում եմ հեռուն —Դաշտերին, ծովին:
Ինչո՞ւ է հոգին տրտմորեն լռումԱշնան օրերին:

Ու գույները — գորշ, ու գունատ, ու պաղ,Ու անմխիթար:
Եվ հոգի կրծող կսկիծը, որ` ա՛խ —Անդա՛րձ չգտար...
1916
*
Այս շենքի վրա ամպերն են թառել,Քնել է քամին:
Մեկը սենյակում կրակ է վառելԻրիկնաժամին:

Կրակ է վառել, իսկ ինքը չկա:
Դատարկ սենյակումԿախված է պատկերն օտար աղջկա:
Լույսը չի հանգում:

Քնել է քամին: 
Ու ծառերը մունջՆիրհել են մուժում:
Իսկ կրակը դեռ վառվում է անխոնջՆերսը — մշուշում:

1916
*
Կարինե Քոթանճյանին
Գիշերը հոգնած նստել սենյակում,Նայել շորերիդ ծալքերին լուսե,Ու լույսը լամպի տխրությամբ անհունԳուրգուրե հոգուս հոգնությունը սև:
Լուռ, անձայն նստել մի բաժակ թեյի:
Ձեռքերդ դնես հոգնած ծնկներիս:
Ու հին, փոշեպատ հայելիներիՄշուշում կորած՝ խոնջանա հոգիս:

Եվ սիրել բախտը` պարզ ու երկրային,Ցանկություններդ մեղկ ու կամակոր —Եվ սիրել քո տան փոշապատ ուղինԵվ սենյակներիդ տխրությունը գոլ...
1916
ՄԱՐՄՆԻՍ ԵՐԱԶԸ
Շոգ վերմակի տակ դողում է, տենդում մարմինս այս գիշեր:
Քնել չե՛մ կարող: 
Աչքերիս առաջ ցատկում են, պարում:
Աչքերիս վրա մի հրաբորբոք մշուշ է իջել —Իսկ նրանք գալիս ու դառնում են ցոփ, խայտառակ պարում:

Գալիս են նրանք, անվերջ շարքերով անցնում են նրանք,Աչքերիս առաջ հոլովվում են գիրգ, տռփասեր ձևեր:
Մոտենում են ինձ, համբուրում են շոգ շրթերով կրակՈւ կրկին-կրկին ոգի են դառնում ու ցատկում են վեր:

Եվ նորից, նորից մոտենում են ինձ ու գրկում են ինձ,Երակներիս մեջ լցնում են գինի, մարմինս խանձում:
Եվ երբ դողացող ձեռքերով նրանց սեղմում եմ կրծքիս —Դառնում են կրկին անմարմին ոգի — կրքերի ցանցում:

Եվ վերմակի տակ դողում, գալարվում ու տենդում է դեռՄարմինս` թաղված քրտինքում, ինչպես տիղմերում ճղճիմ:
Իսկ հոգուս խորքում աղոթում է դեռ մեկը, կարեվեր,Որ չկատարվի՛ մարմինիս կարմիր երազը վերջին...
1916
*
Դուրսը քամին թափառում է, անմխիթար դեգերում,— Չի՜ մոռանա պոետը քեզ, չի մոռանա քո հեռուն:

Նա մենակ է ու ծեծում է փակ դռները հիմա նա.— Քեզ մոտ կգա, երբ էլ-ոչ-ոք իր դռները չբանա:

Ո՛ւ ո՛ւ... նվոցը աշնան քամու, որպես լացը ջութակի.— Կրկին կգա, քո մենավոր պատուհանը կթակի:

Կես գիշերին ո՞վ կբանա իր դռները քամու դեմ.— Դու գրկաբաց ինձ կընդունես, դու կընդունես, ես գիտեմ:

Լո՛ւռ... կուչ եկավ աշնան քամին պատերի տակ անկյունի.— Հոգնած սիրտս քո մեղավոր գգվանքներում կքնի...
1916
ՈւՐՎԱԿԱՆՍ ՆՈՐ
Չեմ ճանաչում ինքս ինձ,Չգիտեմ ես էլ,Թե ո՞վ խլեց ինձանիցՄի ոսկի տեսիլ:
Փողոցներում — հեռավորՈւ անմարդ, ու մութ,Ես տեսնում եմ դեմքս նոր`Անորոշ ու սուտ:
Ես տեսնում եմ` մշուշումՄեկը, մոլորված,Դեգերում է ու հիշումԴարպասները բաց...Դարպասները, որ երեկՓակվեցին մթում,Որ շրջիկը, հուսաբեկ,Չդառնա էլ տուն...
1916
*
Գիտեմ, որ մի օր կմեռնեմ ես էլՈւ կվերջանա իմ կյանքի ուղին:
Մոռացած բոլոր երգերս լուսե՝Կհանձնեն ինձ էլ արգավանդ հողին:

Արևը նորից անհոգ կխնդա՝Փռելով չորս դին լուսավոր գանձեր:
Եվ մայրս անգամ էլ չի՜ հավատա,Որ եղել եմ ես, ապրել ու անցել:

Եվ գերեզմանս երբ փակվի ինձ հետ —Մեղքս կմոռնան, սիրո խոսք կասեն, —Եվ անցած կյանքս կդառնա լեգենդ՝Օրերիս նման անդարձ ու վսեմ...
1916
ՀԵՌԱՑՈՒՄԻ ԽՈՍՔԵՐ
Իմ աչքերի մեջ այնքա՛ն կրակներ եմ մարել եսԵվ հոգուս մեջ, հուսահատ, այնքան աստղեր եմ մարել:
Կյանքս, որ հուշ է դարձել, հեռանալիս չանիծես.Կյանքս կանցնի, կմարի — բայց երգս կա, կապրի դեռ:

Կյանքս կանցնի, կմարի, որպես կրակ ճահիճում`Աննպատակ ու տարտամ, անմխիթար ու անհույս:
Երգերիս մեջ — դու գիտե՞ս — ինձ ոչ-ոք չի ճանաչում`Կարծես ուրի՛շն է երգում կապույտ կարոտը հոգուս:

Հավիտյան գոց ու անխոս` թափառել եմ ու լռել.Ոչ-ոք, ոչ-ո՜ք չգիտե` արդյոք ի՞նչ է կյանքս, ես.Միայն գիտեն, որ կյանքում ինչ-որ երգեր եմ գրել,Ինչպես գիտեմ, որ դու կաս, որ սիրում է մեկը քեզ:

Ես երգել եմ քո հոգին, քո ժպիտը լուսավոր,Քո աչքերի, քո դեմքի տխրությունը սրբազան.Կյանքս թողած անհունում — ես երգել եմ սերը խորՈւ կարոտը թևերիս, որ երբե՛ք քեզ չհասան...
Մոտենում է, քո՜ւյր իմ, ա՛խ, իրիկունս միգամած.Ես ի՞նչ անեմ, որ հոգիս չհեծկլտա կարոտից.Ինչպե՞ս, ինչպե՞ս ընդունեմ կյանքիս բաժակը քամած,Որ ձեռքերս չդողան, որ օրերս ներե՛ն ինձ:

Գուցե՛ հանկարծ կասկածեմ, չհավատամ ինքս, ես,Ու սուտ թվա իմ հոգուն քո կարոտը սրբազան...— Ի՛նչ էլ լինի, քո՜ւյր իմ, քո՜ւյր, հեռանալիս չանիծե՛սԽե՛ղճ կարոտը թևերիս, որ երբե՛ք քեզ չհասան...
1917
ՏԱՂ ԱՆՁՆԱԿԱՆ
Թողած Կարսում, գետի ափին, տուն` շինված անտաշ քարով,Կարսը թողած, Կարսի այգին ու հայրենի երկինքը մովԵվ Կարինե Քոթանճյանին անգամ չասած մնաս բարով —Ա՛նց եմ կենում հիմա օտար քաղաքների ճանապարհով:

Անց եմ կենում. շուրջս — մարդիկ, շուրջս դեմքեր հազա՛ր-հազա՛ր.Շուրջս աշխարհն է աղմկում, մարդկային կյանքն անհավասար. —Եվ ո՞վ կասի` ինչո՞ւ ես դու, և ո՞վ կասի, թե ո՞ւր հասար,Դեմքերը, ախ, բութ են այնպես` կարծես շինված են տապարով:

Գորշ, տաղտկալի ու խելագար երգ է կարծես այս կյանքը մի.Ինչ-որ մեկի սրտում բացված — վերք է կարծես այս կյանքը մի.Եվ ո՞ւմ համար — էլ ո՞ւմ համար կարոտակեզ երգե հիմիՍիրտս` լցված տարիների սեղմ արճիճով ու կապարով:

Բայց շուրջս թող որքան կուզե աշխարհը այս խնդա, ցնդի —Ես — հաշմանդամ ու խելագար ու հավիտյա՛ն վտարանդի`Դեպի երկի՛նք պիտի գնամ, դեպի եզերքը Ամենտի —Իմ բա՛րձր, հին ու աստղային երազների ճանապարհով...
Ու էլ ամե՜ն մեղքի համար սիրտս հիմա ունի ներում.Պիտի անդարձ ես հեռանամ, պիտի գնամ` ա՜չքս է հեռուն.Թե Կարինե Քոթանճյանին տեսնեք Կարսի փողոցներում —Ասե՜ք նրան՝ Չարենցն ասավ — մնաս բարո՛վ, մնաս բարո՛վ...
1919
*
Ոսկեփրփուր, ոսկեպուրպուր,Փռեմ չորս դին, թափեմ բուռ-բուռԵրգերը իմ հրահրան.Երգով խնդամ թող բոլորին,Որ մեռնելիս զգամ, որ իմՕրերն անցան ու չկորան:

1919
ԱՇՆԱՆԱՅԻՆ
I
Արևն արծաթել է ամպերը թիթեղ.Լույսից սփրթնել են ամպերը տեղ-տեղ:

Դանդաղ բարձրանում է արևն արծաթե —Սառցի պես հալչում է երկինքը կաթե:

Ու պաղ հիացքով մի, կարծես թե իզուր,Սահում են լույսերը սարսուռ առ սարսուռ:

1919
II
Աշունը թափում է թերթերս հիմա,Ու թոնը թրջում է արտերս հիմա:

Օ, սի՜րտ իմ, դու լուռ ես ու երգդ տխո՛ւր է.Բոլո՛ր իմ հույսերը ջարդել ես հիմա:

Գարնա՜ն պես, ծաղկա՜նց պես անցել է քո հուրը,ՈՒ հովը քաղում է վարդերս հիմա...
1919
ԱՆՔՆՈՒԹՅՈՒՆ
Դոփո՜ւմ են, դոփո՜ւմ են, դոփո՜ւմ են ձիերը,Մթի մեջ դոփում են, խփում են պայտերը,Պայտերը խփում են, խփում են հողին. —Անծա՛յր է գիշերը, անհայտ է ուղին:
Գնո՛ւմ են, գնո՛ւմ են, գնո՛ւմ են ձիերը,Մոտիկ են, հեռու են, դոփում են պայտերը,Պայտերը դոփում են քունքի՜ս մեջ հիմա. —Անհա՛յտ է աշխարհը` անցնում է ու մահ...
1919
*
Աշունը դեղնաթուխ նստել է դռանը:
Մրսած ու կծկըված՝ դողում է, վայում է:
Երկինքը թխպակալ կարծես մի բերան է՝Ուզում է կլանել կանաչը, գարունը:

Մրսած ու կծկըված դողում է իմ շունը.Փարվել է ոտքերիս` մենակ է, տխուր է:
Աչքերը լացկումած, քաղցած են ու խորը,Աչքերը աչքերիս ասում են` աշո՛ւն է...
Աշո՛ւն է, օ, շո՜ւն իմ, աշո՛ւն է, աշո՛ւն է,Գգվի՜ր, փաթաթվի՜ր իմ ոտքերին հիմա.Քաղցած, ամեհի է գայլի պես աշունը —Աշունը մշո՛ւշ է, մորմո՛ք է ու մահ...
1919
*
Խավար է, գիշեր է: 
Մթում սպասում եմ:
Սենյակս անլույս է ու լուռ է գիշերը:
Գիշերը մթի մեջ հոսում ու խոսում է.Կասկածը ու ահը իմ սիրտը մաշել են:

Լռել եմ: 
Լսում եմ: 
Անծա՛յր է գիշերը:
Իսկ մութը մանվում է, մանվում է, մանվում է:
Իսկ սիրտս բոլո՛ր այն ահերը հիշել է.Ահով ու մահով, ախ, լցվել է իմ տունը:

Պոկում են ծերպերը: 
Մթում քրթմնջում են:
Անտես փսփսում են — ու սիրտս լսում է:
Գաղտնիք է ու ահ է ամեն մի հնչյունը —Մահո՛ւ պես դժվար է անլույս սպասումը...
1919
*
Կարմիր են գալիքի լույսերը ու մուգ են. —Կարմիր են, կրակե, — բայց, ախ, անամո՛ք են:
Եվ ո՞վ կկանչի նրանց, որ կյանքում այսՄենակ են, տխուր են, տխուր ու անօ՛գ են...Նվում է սրտիս մեջ ծանոթ մի մորմոք հին.— Լույսերը հեռո՛ւ են, անփո՛ւյթ են, անհո՜գ են...
1919
*
Ի՞նչ ես արդյոք՝ չգիտեմ, ես չգիտեմ մինչ հիմա,Գիտեմ միայն, որ դու կաս՝ անհերքելի, որպես մահ,Ու անխուսափ, որպես օր, որ բացվում է ու մարում —Եղել ես դու, այժմ կաս — ու կլինես աշխարհում:
Օրերիս պես, որ անցան — անմխիթար դու անցար,Արևի պես այսօրվա — դու վառել ես իմ ներկան, —Եվ ես գիտեմ, որ կգաս՝ մխիթարիչ ու պայծառ —Օրերի պես, որ դեռ նո՛ր պիտի բացվեն, պիտի գան:
Օրերի պես գույնզգույն — բացվում ես դու ու մարում,Նո՛ր ես ընդմիշտ ու անդարձ` հավերժորեն քաղցր, խոր.Եվ ես գիտեմ` կլինես դու` պայծառ ու լուսավոր —Քանի ապրում եմ ես դեռ, քանի դեռ կամ աշխարհում:

1919
*
Աղմկում է իմ սրտում ամեն գիշեր մի կարոտ,Աղմկում է, որպես խուլ ու հեռավոր մի քամի,Աղմկում է մինչև լույս, գանգատվում է վարանոտՈւ ժամերն է հաշվում իմ, վայրկյանները մի առ մի:

Գիշերի մեջ լռանիստ աղմկում է անորոշ,Խո՛ւլ ծփում է իմ սրտում, և ուղեղում, և հոգում.Ու թվում է, թե նրա երգը ուրի՛շ, մի՜ ուրի՛շԱշխարհից է մոտենում հեռուներին իմ հոգու:

Զարթնում է մեջս հանկարծ հազարամյա մի քաոս,Ծփում է հորդ, տարուբեր, օվկիանի պես վարար,Ժամանակի պես անդեմ, մշտահոլով, մշտահոս,Զառանցանքի պես շփոթ, ու անհաստատ, ու խավար:

Հնչում է մերթ, որպես երգ անծայրածիր մշուշում,Հիվանդ մանկան պես անօգ` մերթ գանգատվում է կամաց,Ու ոռնում է մերթ տխուր, հուսակտուր, որպես շունԼուռ, լուսնկա ու անդորր գիշերի մեջ միգամած:

Եվ լսում է իմ հոգին երգը այդ մութ քաոսի,Շփոթ աղմուկը նրա, ոռնոցները կատաղի. —Եվ ես գիտեմ, որ այդպես պիտի իմ կյանքը հոսիՄինչև մարի հավերժի օվկիանի մեջ աղի...
1919
ԿԱՐՈՏ
Մի ռուս աղջկա
I
Հիմա ես հեռու եմ, հիմաՕրերը ուրիշ են արդեն.Անցած դառնությունն էլ չկա,Անցած տխրությունը այն թեն:
Ու փողոցները չկան,Ու կրակները հիվանդ.Կարմիր փոթորկվել է ներկան —Վառել է ա՜յլ կարոտ ու խանդ:
Բայց ես, քո սիրով օրորուն,Հրեղեն օրերում այս անգին,Հաճա՛խ երազում եմ քո հեռուն,Քո գորշ հմայքները այն հին:
Երազում եմ փողոցները տամուկ,Քո ծախվող հմայքներն անթով —Ու ճչում է հոգիս մանուկ`Հուսահատ, շրջմոլիկ, անտուն...
lI
Կապույտ իրիկուն էր իջնում —Ելնում էի փողոց:
Գալիս էիր միշտ դու՝Լուռ, հոգնաբեկ, անխոս:
Աչքերիդ մեջ միշտ միՄեղքի փայլ էր լինում.Ու շորերդ — խամրած,Ու թթված բույր գինու:
Ո՜չ խոսք էր պետք, ո՜չ վեճ,Ո՜չ ակնարկներ զգույշ.Շրջում էինք անվերջ.Փողոցներում մշուշ:
Իսկ հոգնելիս — էժանՀյուրանոցում մի մութՔնում էինք մեկտեղ,Որպես եղբայր ու քույր:
Մոռացե՞լ ես արդյոքԳիշերները այն մեր...Ես քեզ հիշում եմ միշտ,Ես քեզ սիրում եմ դեռ:

1920
*
Գարունը սիրտ է հուզում — հուր ու հրդեհ է վառել,Ջինջ օրերի երազում — հուր ու հրդեհ է վառել:

Փռել է բույր ու շշուկ ու զարկել է ծիածան`Հորիզոնից-հորիզոն հուր ու հրդեհ է վառել:

Գարնան բույրի պես անուշ՝ անմխիթար իմ հոգումԱյսօր թովիչ քո լեզուն հուր ու հրդեհ է վառել:

Դու եկել ես գարնան պես ու զարկել ես ծիածան.Սիրտդ իմ սիրտն է ուզում — հուր ու հրդեհ է վառել:

1920
*
Դու իմ գարնան առավոտ — ինչպե՞ս կանչեմ քեզ հիմա.Դու հարազա՛տ, սրտիս մոտ — ինչպե՞ս կանչեմ քեզ հիմա:

Եվ դու, ոսկի իմ ամառ, հրանման, հրավառ,Ամռան կեսօր դու իմ տոթ — ինչպես կանչեմ քեզ հիմա:

Եվ դու, ոսկի իմ աշուն, աշնան մրգի պես հասած,Անուշացած մրգի հոտ — ինչպե՞ս կանչեմ քեզ հիմա:

Դուք բոլորդ հեռացել, մնացել եմ հիմա ծերԵվ իմ սրտով արյունոտ — ինչպե՞ս կանչեմ ձեզ հիմա:

Ահա սրտին իմ արդեն մոտեցել է մի պառավՈւ բերել է մահվան բոթ — ինչպե՞ս կանչեմ ձեզ հիմա...
1920
*
Հիմա հիշում եմ բոլոր օրերս հին ու անցած,Լուսազարդ ու թևավոր օրերս հին ու անցած:

Եվ թվում է, թե նոքա կարկաչելով պիտի գան —Մանուկների նման հուր — օրերս հին ու անցած:

Բայց գալիս են նոքա լո՛ւռ, ու հոգնաբեկ, ու տխուր,Անցորդների պես մոլոր — օրերս հին ու անցած:

Պանդուխտների նման այն, որ հեռացել են վաղուց —Տուն են դառնում նորից նոր — օրերս հին ու անցած:

Եվ նստում են, հոգնաբեկ, ահա սրտիս վրա ծերՈւ հորանջում են տխուր — օրերս հին ու անցած:

Եվ չեն կանչում ոչ-ոքի. մտորում են ու լռում. —Քո՛ւն են փնտրում ու անդորր — օրերս հին ու անցած:

1920
ՄՈՐՍ ՀԱՄԱՐ ԳԱԶԵԼ
Հիշում եմ դեմքը քո ծեր, մայր իմ անուշ ու անգին.Լույս խորշոմներ ու գծեր, մայր իմ անուշ ու անգին:

Ահա նստած ես տան դեմ ու կանաչած թթենինԴեմքիդ ստվեր է գցել, մայր իմ անուշ ու անգին:

Նստել ես լուռ ու տխուր, հին օրերն ես հիշում այն.Որ եկել են ու անցել, մայր իմ անուշ ու անգին:

Եվ հիշում ես քո որդուն, որ հեռացել է վաղուց, —Ո՞ւր է արդյոք հեռացել, մայր իմ անուշ ու անգին:

Ու՞ր է արդյոք հիմա նա, ո՞ղջ է արդյոք, թե մեռած,Եվ ի՞նչ դռներ է ծեծել, մայր իմ անուշ ու անգին:

Եվ երբ հոգնած է եղել, և երբ խաբվել է սիրուց —Ո՞ւմ գրկում է հեծեծել, մայր իմ անուշ ու անգին:

Մտորում ես դու տխուր, և օրրում է թթենինՏխրությունը քո անծիր, մայր իմ անուշ ու անգին:

Եվ արցունքներ դառնաղի ահա ընկնում են մեկ-մեկՔո ձեռքերի վրա ծեր, մա՛յր իմ անուշ ու անգին...
1920
«ՔՈ ՎԱՐԴԱՐԱՆԸ»
Նվարդի համար
Քո աչքերի պես խոնավ ու լազուր լճիՀեռուների նման բիլ իմ հոգում հիմաՏխրություն է ու թախիծ, դառնություն ու մահ:

Եվ ես ուզում եմ, որ այդ տխրությունն աճիՈւ խտանա, մշուշի պես կապույտ ու թեն —Որ ես ոչի՜նչ չտեսնեմ մշուշից բացի...
Սակայն նստել եմ, տխուր, իրիկվա մեգին,Ու տվել եմ մատներիս վարդարանը քո.Մտորում է զանգերի հուսահատ հոգին
Հեռուներում` ամպերի տխրության ներքո:
Ու վարդարանը քո հին` հեռավոր հուշի— Ճառագայթի նման բիլ՝ իմ լազուր հոգում
Թափում է հի՛ն կարոտի մի կապույտ փոշի...Ընկնում են, մեղկ ու մեկ-մեկ, հատիկները բիլՈւ հոսում են մատներիս տխրության միջովՋրերի պես անձրևի` պարզ, կաթիլ-կաթիլ:
Ի՞նչ է ուզում մատներից իմ տխուր ու մեղկՔո վարդարանը հիմա, երբ հեռու ես դու,
Որպես անցած կարոտի մոռացված մի երգ:
Եվ ինչո՞ւ եմ ես նստել իրիկվա մեգինԵվ ձեռքս առել հակինթե վարդարանը քո,
Երբ մտորում է հեռուն զանգերի հոգինԻրիկնային մոխիրե ամպերի ներքո...Ախ, թո՜ղ հոգուս լազուրե դառնությունն աճի
Ու խտանա, մշուշի պես խոնավ ու թեն,Որ ես ոչի՛նչ չտեսնեմ մշուշից բացի:
Սակայն զանգերը հեռուն մտորում են դեռ
Հետզհետե ծանրացող ամպերի ներքո —Ու երգում է մատներիս կարոտի երգերՀնամենի՛, հակինթե վարդարանը քո...
1920
ՄԱՐԻՈՆԵՏԿԱ
Կամաց, կամաց, կամաց, կամաց,Ոտքերն հողին, հողին, հողին`Եկավ-գնաց, եկավ-գնաց,Գունատ, դեղին, գունատ, դեղին:

Ձեռքը շարժեց — մեկ վեր, մեկ վար,Ոտքը խփեց — մեռե՜լ, մեռե՜լ, —Առաջ եկավ դժվա՛ր, դժվա՛ր,Ձեռքը շարժեց մեկ վար, մեկ վեր:

Ահա՜, ահա՜ — թեքվե՛ց, թեքվե՛ց,Կընկնի՜, կընկնի... բայց չէ՜, նայի՜.Շուրթը շրթից դանդաղ ջոկվեց,Մնաց մի պահ՝ աչքը մահի:

Ու սո՛ւր ճչաց՝ կարծես բռնիԱչքերն, անշարժ, հեռուն գամած. —Այդպես հոգի՜ս պիտի մեռնի —Կամա՛ց, կամա՛ց, կամա՛ց, կամա՛ց...
1920
ՊՐԻՆՑԵՍԱ ՄԱՀ
Նվարդին ու Գոհարին
Սպիտակ վարդեր կան շրթերի վրա քո,Աչքերիդ լճի մեջ — մոռացման թերթեր:
Հավիտյան հանգել է աչքերիդ կրակըՈւ բացվել են տեղը սպիտակ վարդեր:

Դու խաղաղ նիրհել ես, հավիտյան լռել եսԵվ այնպե՛ս է քաղցր լռությունը քո,Որ մի պահ մարել եմ առաջվա հրերսՈւ խմում եմ նիրհդ` լուսավոր ու գոհ:

Ախ, կարծես թե սիրտս քեզ դարե՛ր սիրել էՈւ գտել է լույսդ դագաղում հիմա.Քո գունատ աչքերը, քո մաքո՛ւր աչքերըԻմ հոգին գերել են, օ, պրինցեսա Մահ...
Եվ ահա թեքվել եմ ու դողդոջ շրթերսՀամբուրում են կարծր քո ճակատը սառ —Համբույրով տալիս եմ կարոտի վարդերս՝Քո լուսե հուշի հետ մոռացմա՜նը տար...
1921
ՎԱՀԱՆ ՏԵՐՅԱՆԻ ՀԻՇԱՏԱԿԻՆ
I
Վահա՜ն Տերյան, ինչպե՞ս երգեմ հիշատակը քոԹող լուռ փռվի հիմա իմ դեմ անլույս երեկո:
Սրտիս վրա իջնի թող մութ մի ամպի քուլա,Քամին բերե թող մահվան բոթ ու անձրևը լա:
Եվ թող թափվեն շուրջս աշնան տերևներ դեղինԵվ զարդարեն, Վահա՜ն Տերյան, քո անցած ուղին:
Ու մշուշում տխո՛ւր երգով բյուրավոր զանգերԹող օրհներգեն թախիծը քո, իմ հեռու ընկեր...
II
Դու արդեն հեռացել ես, աշխարհում էլ չկաս դու,Ու լռել է երգը քո արդեն հիմա,Բայց զգում է սիրտս, որ նորից կգաս դու,Երբ իջնի գիշերը ու անձրևը լա:

Երբ իջնի գիշերը ու անցած հուշերը,Անցածի փշերը դառնորեն խոցեն —Ո՛րբ, մենակ կգաս դու և կերգես քո սերը,Որ վերջի՛ն մեր սերն է աշխարհում գուցե:

Որբ, մենակ կգաս դու և նորից քո երգըԿվառե սրտում մեր կարոտանք ու սեր,Անարև սրտում մեր կվառե քո երգըԵրազներ անմար ու ցնորքներ լուսե:

Եվ նորից կզգանք, որ մեր սրտին դու մո՛տ ես,Մորմոքող հրի՜ պես մեր հիվանդ արյան,Որ լուսե երգին քո մեր հոգին կարոտ է,Օ, հեռու ընկեր իմ, օ, Վահան Տերյան...
IlI
Դու — լուսե, անցար ու չկաս:
Դու — թեթև, անմարմին, անծիր:
Դու ուրի՛շ խնդության երազ:

Դու սրտում մեր ընդմիշտ վառեցիրԿրակներ անմար ու թաքուն:
Փռեցիր լուսավոր գանձեր:

Եվ երբե՜ք, երբեք չի աղոտիՔո կանթեղը խավար մեր հոգում, —Քո կանթեղը — հեռո՛ւ կարոտի:

16. V. 1920
«ԼՅՈւՍԻ ԹԱՌԱՅԱՆԻՆ» շարքից
*
Բրոնզե քո՜ւյր իմ, բրոնզե քո՜ւյր իմ, բրոնզե հարս,Լուսավոր դու, հրասիրտ ու հրավարս,Բրոնզե քո՜ւյր իմ, բրոնզե քո՜ւյր իմ, բրոնզե հարս:

Դու վառվել ես օրերի մեջ ու հրում,Դու վառվել ես կարմրավառ այս օրերում,Դու վառել ես գալիքները ու հեռուն:

Եվ քո սիրտը — մի խարույկ է ճարճատուն,Ու հրում քո այրվում ես հիմա դու,Ու կարմիր են կրակները քո հատու:

Բայց գրկել է քեզ խավարը անսփոփ,Արնոտել են կրակներդ հիմա որբ,Օ, երկի՜ր իմ, բրոնզե քո՜ւյր իմ հրասուրբ:

Ու խավար է, շուրջդ ահ է ու մշուշ,Արնոտել են կրակները քո անուշ —Շուրջդ ա՜հ է, շուրջդ մա՜հ է ու մշուշ:

Քեզ խաչել են ու թքել են երեսիդ,Օ, երկի՜ր իմ, հրադեմ ու հրասիրտ —Բրոնզե քույր իմ, բրոնզե հարս իմ երազի:

Քեզ խաչել են ու թքել են երեսիդ,Քրքջացել են լուսավոր քո երազին,Բրոնզե քույր իմ, բրոնզե հարս իմ երազի:

Ու վերքերը կարմըրել են երեսիդ,Արնոտել են շուշանները երազի, —Բայց քո ճիչը Ամոքիչը կլսի:

Եվ հողմերը կճչան ու կշաչեն,Եվ զենքերը մեր զվարթ կշառաչեն,Որ հառնե քո երազանքը լուսաճեմ:

Ու հրում, հողմերում մեր երազիԿկորչեն քո դահիճները, անբասիր,Ոսոխները, ոսոխները քո զազիր:

Եվ նրանք, որ թքեցին քո երեսին —Պետք է մահը ու դժոխը երազենԳայլերի ու ցիների հետ միասին:

Եվ նրանք, որ լրբացել են էլ հիմաԱնկումից քո, խարխափից քո ակամա —Գտնելու են միայն մեգ ու միայն մահ:

Կհառնես դու, հրասիրտ ու հրավարս,Կվառվես դու խնդասիրտ ու կխնդաս,Օ, երկի՜ր իմ, բրոնզե քո՜ւյր իմ, բրոնզե հարս:

1920, հունիս
ՄԱՀՎԱՆ ՏԵՍԻԼ
Որպես լքված թավջութակի ձգված մի լար՝Դողում է սիրտս կարոտով մի ահարկու.Կարոտներիս գագաթն է այս՝ վերջին քնար. —Մի պիրկ պարան ու երկնուղեշ փայտեր երկու:
Որպես բախտիս մութ քամահրանքը, կամ որպեսՄի հին խոստում, որ անկատար, դրժած թողի —Կախաղանի փայտերն ահա քաղաքի մեջԿանգնել են, սեգ, ու սպասում են կախվողի:
Կանգնել են, լուռ, իրար կքած, փայտեր երկու,Ու մեջտեղում դողում է, մեղկ ու երերուն,Մի գորշ պարան, ինչպես տխուր այս օրերումԱնբոց մորմոքը նաիրյան իմ ո՛րբ հոգու:
Իջել է շուրջը մի անհուր իրիկնաժամ,Ու լռություն մի անստվեր, անդուռ, անդող,Ինչպես մորմոքը օրերի, ինչպես դաժանՄահվան թախիծը՝ իմ անլուր սիրտը բանտող:
Ու խանութները, գորշ կքած, ու այն մարդիկ,Որ հավաքվել են փայտերի շուրջը հիմա,Մահվան բեկուն այդ քնարին այդքան մոտիկ —Ի՞նչ են ուզում՝ այդքան տխուր ու ակամա:
Եվ արդյոք ո՞վ է երազել այդքան դաժան —Ու լուսավոր առավոտները իմ հոգուՈ՞վ դարձրեց — մի անկրակ իրիկնաժամ,Ու գորշ պարան, ու երկնուղեշ փայտե՜ր երկու:
Գուցե այդ ե՜ս եմ, որ սրտով իմ լուսնահարՈ՜չ մի կրակ հեռուներից ձեզ չբերի,Ու ցանկացա, որ չօրհներգե ո՜չ մի քնարԼուսապսակ, պայծառ գալիքը Նաիրի...
Երթամ հիմա: 
Ու կարոտով անմխիթար,Իմ երգիչի երազներով ու հրերով,Անհրապույր իմ օրերի երգով մթարՈւ նաիրյան իմ երազի վերջին սիրով, —Երթամ մարող ու մարմրող իրիկվա մեջ,Որպես ուրու հալածական, որպես տեսիլ —Տա՛մ պարանոցս կարոտին այն երկնուղեշՈւ օրորվեմ՝ եղերական ու անբասիր...Թող ո՜չ մի զոհ չպահանջվի ինձնից բացի,Ուրիշ ոտքեր կախաղանին թող մոտ չգան.Եվ թող տեսնեն ի՜մ աչքերի մեջ կախվածի,Իմ բո՜րբ երկիր, լուսապսակ քո ապագան:
Թող դուրս ընկած իմ աչքերի մեջ կախվածիՆոքա տեսնեն պայծառ օրերդ ապագա, —Թող ո՜չ մի զոհ չպահանջվի ինձնից բացի,Ո՜չ մի ստվեր կախաղանին թող մոտ չգա...
1920. 6. X.
ՏՐԻՈԼԵՏ Լ. Բ-ԻՆ
Ինչքան աշխարհը սիրես ու աշխարհով հիանաս —Այնքան աշխարհը անուշ ու ցանկալի կլինի.Թե ուզում ես չսուզվել ճահճուտները անհունի —Պիտի աշխարհը սիրես ու աշխարհով հիանաս:
Այնպե՜ս արա, որ կյանքում ո՜չ մի գանգատ չիմանաս,Խմի՜ր թախիծը հոգու, որպես հրճվանք ու գինի.Որքան աշխարհը սիրես ու աշխարհով հիանաս —Այնքան աշխարհը անուշ ու ցանկալի կլինի...
1921
ՆՐԲԱԿԻՐԹ Լ.-ԻՆ
Ձեր հոգին — նուրբ, օսլայած,Ձեր սիրտը — գուրգուրած շնիկ:
Իսկ ես սովորել եմ, գիտե՞ք,Որ հոգիս փողոցում քնի:

Ձեր հոգին նուրբ, օսլայած:
Ներեցեք... բայց կարող է նաՀետևի ոտքերին նստած —Մինչև լույս կարոտից ոռնալ:

Կարո՞ղ է արդյոք փողոցում,Ուր անգամ արգելվում է ծեծվել,Առաջին հանդիպած շան հետՄիանալ, այսինքն — կցվել:

Ախ, օրիո՜րդ, ներեցե՜ք:
Դե, եսՈրքան էլ բանաստեղծ լինեմ,Բայց ձեզ պես բարեկիրթ, ձեզ պես...Իմ հույզերը զսպել չգիտեմ:

Ես առանց քաշվելու, գիտե՞ք,Վաղը, երբ գարուն բացվի,Կթողնեմ, որ հոգիս շրջիկԱմենքի հետ միանա — կցվի:

Թեկուզ ես գիտեմ, որ նաԵրբ հետո հագեցած երգե —Իմ հոգու լնդերքի վրաԿբացվեն կապո՛ւյտ վերքեր:

Բայց էլի, մայթերի վրաՓնտրելով փշրանքներ հացի —Կվատնեմ իմ հոգին շռայլ,Կտամ շներին փողոցի:

Պոռնիկները ինձ քույր կդառնան,Շները — եղբայրներ անգին, —Բայց ափսո՛ս որ օտար կմնաՁեր մաքուր, օսլայած հոգին...
1921
ԿԱՏՈԻՆԵՐՆ ՈՒ ԵՍ
Ինձ ասացին, որ ես իզուր եմ ապրում,Որ ես իզուր վիրավորում եմ իմ խեղճՈւ խայտառակ գոյությամբՎեհությունը աշխարհի...
Ինձ ասացին, որ ես իզուր եմ ապրում...Եվ ո՞վ ասաց. մի կատու,Որ գարնան դեմ, սիրակարոտ մլավելով,Երազում էր տա՛ք գգվանքներ ու խնդում:
Նա նստել էր կտուրին,Ուր իր մրսած կողերն հողին քսելով,Մլավելով աղիողորմ,Կանչում էր որձ կատուների, որ, ավա՛ղ,Չկային...
Գարնան արևն իրիկնայինԳցել էր պաղ մի ճառագայթ կողերին,Ու արևի տակ գարնանՏաքանում էր կարոտը ո՛րբ կողերի...
Ու կատվային աչքերում,Արդեն մարող ճառագայթի նման խեղճ,Հուրհուրում էր վերջին տագնապը սիրո,Որ դեռ մխում էր ցամաքած սրտի մեջ:

Երկա՛ր, երկա՛ր մլավում էր հուսահատ:
Եվ որպես սև դառնություն —Այդ աղեխարշ մլավյունը իրիկվաՀոսում էր վար կտուրից,Որպես թախիծ, որպես թույն...
Նայում էի ես երկա՛ր:
Լո՛ւռ էր այնպես: 
Ու միայն ջուրն էր կաթում, —Երբ դիմացի կտուրից,Գաղտագողի մոտենալով —Ցատկեց հանկարծ մի կատու:

Դեռ չէր տեսել: 
Բայց հանկարծՆա նկատեց — ու մլավյունը խղճուկՓոխվեց մի սուր, արնափրփուր խնդության:
Եվ իրարու մոտեցած,Արդեն մարող լույսերի տակ արևի,Նրանք իրար միացան,Չիմանալով, որ նայում է մի չար աչք —Ներքևից...
Հետո... ների՜ր ինձ, երկի՜նք,Որ հալհլոցը գարնանՈւ տեսարանը հեթանոս այդ սիրոՄեջս շարժեց չար մի կիրք...Եվ ես հանկարծ,Ի՜նքս էլ դեռ լավ չհասկացած, թե ինչու,Վերցրեցի մի բուռ ձյունՈւ խփեցի կատուներին սիրարծարծ...
Եվ ա՜յդ պահուն միայն եսՆկատեցի, որ եթեԵս պատահմամբ այդ չար քայլը չանեի —Սիրով տարված կատուները կտուրիցՊիտի գետին ընկնեին...
Սակայն իմ թաց ձյունագնդից արթնացած,Սուր զայրացած, որ չթողին որ խաղան —Նրանք ահեղ մլավեցին դեպի ցած —Ու փախան...
* * * * * * * *
Ո՛վ երկինք,Ների՜ր, որ ես ոչնչի չե՛մ պետք եկել,Որ կյանքս ողջ երգ է եղել ու քամի...Բայց մի անգամ, միայն մի, —Երբ գարուն էր, հալհլոց —Ես փրկել եմ — թեկուզ կամքիս հակառակ —Երկու կատվի... կտուրից վայր ընկնելուց...
1922
ԱՄԱՌ
Արդեն ամառ է շոգ, ջերմին,Արդեն հասել է բերքը բորբ,Ծաղկել է վառ պարտեզը իմ. —Ինչո՞ւ եմ ես անօգ ու որբ:

Տվել է ինձ արևն ամռանԻնչ որ միայն կարող էր տալ.Սերմերն հասան ու չկորան. —Ինչո՞ւ ես չե՛մ կարող խնդալ...
Ամառը ինձ բերք է բերել,Տունս լցվի պիտի բերքով. —Բայց սիրտս մութ ու զուրկ է դեռԵվ չի՛ լցվում ամռան երգով...
Ո՞վ գիտե, սի՜րտ, ուղին քո մութՈւ խորհուրդները քո խավար.— Սի՜րտ իմ, անհաս կյանքի խորհուրդ,Սի՜րտ իմ խավար...
1920
ԿԱՐՄԻՐ ՍՈՆԵՏ
Поэт всегда с людьми, когда шумит гроза.БРЮСОВ
Որպես դաշույն՝ օրերի հնամենի պատյանիցԵլնում է, կարծր ու բոսոր, ու վառվում է ապագան.Եվ չի մտնի նա հնի փոշոտ պատյանը նորից,Ու չի թաղվի օրերում, որ վառվեցին ու չկան:

Ի՞նչ է ուզում էլ տաղտուկ հիմարությունը ձեր խեղճԵվ ձեր մեռնող աշխարհի տխրությունը հուսահատ.Այն, որ օրերն ապրեցին և բանաստեղծը երգեց —Չի՜ խորտակվի տագնապից ու սարսափից ձեր վհատ:

Իմաստուն է օրերի վայրագ նահանջը հիմա.Ինչպես փոշոտ պատյանի բիրտ հեռացումը սրից —Երբ ոսոխի հանդիպած՝ պիտի կռվես ակամա: 
—
Եվ ես, պոետ իմաստուն, ահա երգում եմ նորից.Նահանջում են օրերն ետ, հեռանում են ու չկան —Ու թռչում է երգս՝ նետ՝ դեպի վառվող Ապագան...
1921
ԱՍՏՂԻԿ
Քնար չկա ձեռքիս և ոչ սրինգ անուշ,Որ քեզ երգեմ, Աստղի՜կ, կին դու՝ հավերժ բեղուն,Ցնորք դարձած դու կին, արդեն մեռած վաղուց,Քարի՛ կոտրած բեկոր՝ անդարձ կորած հողում:

Աստղի՜կ, հեռու տեսիլ, ինչպես դարերն հեռու,Ո՛վ թարմություն գարնան, անուշ կարկաչ առվի, —Ինչո՞ւ ստվեր դարձար, ինչո՞ւ դարձար ուրու,Եվ ե՞րբ պիտի նորից հմայքը քո վառվի:




 --------------------------------------- 


Վաղո՛ւց անցել ես դու, Աստղի՜կ, կյանքից մեր մութ,Թողել ես կյանքը այս հիվանդ քրոջդ մեղկ,Թողել ես, որ երգեն նրան երգեր լուսնոտ,Լուսնոտ երգեր երգեն տխուր ձայնով բեկբեկ:

Նրանք սրինգ ունեն, ունեն քնքուշ քնար,Գեղգեղ երգում են մութ, տարտամ սերերն իրենց,Սիրում են քո քրոջ մարմինը պաղ մարմար՝Սիրով անկիրք ու մեղկ, սրտով մեռած ու խեղճ:

Աշնան անլույս, տխուր օրերն անլույս, բեկուն,Աշնան քամին, առուն, աշնան հովերը թացԽոսում են մեղմ ձայնով նրանց հիվանդ հոգունՍիրո մասին՝ վաղո՛ւց արդեն ցնորք դարձած:

Նրանք սրինգ ունեն, ունեն քնքուշ քնար,Գիտեն երգել աշնան հովի նման անուշ,Երգում են քո քրոջ մարմինը՝ պաղ մարմար,Երգում են սեր, աշուն, աշնան ցնորք ու հուշ:

Եվ չեն սիրում նրանք էլ քո մարմինը տաք,Սիրո խնդում չկա նրանց համար հիմա, —Սիրում են սերն իրենց, ցնորքը ջինջ, հստակ,Որ տա՛ պիտի իրենց անսուտ գգվանք ու մահ:

Ու ստվերներ դարձած՝ նրանք շրջում են լուռՊուրակներում խոնավ, բուլվարներում անմարդ:
Եվ չի վառվի նրանց կյանքում էլ ո՜չ մի հուր,Եվ չի լցվի խանդով նրանց հոգին վհատ:

Աստղիկ, ինչո՞ւ անցար, ինչո՞ւ նրանց երգից,Երգած քո թույլ, նվաղ, հիվանդ, քրոջ մասին —Թողիր դու կյանքը մեր և որբ թողիր դու ինձ,Եվ կյանքը սուտ դարձավ՝ գիշեր, ցնորք, լուսին:

Ես ի՞նչ անեմ հիմա. նրանք երգեր ունեն,Նրանք գիտեն ապրել՝ լուսնի լույսին գերի, —Բայց չե՛մ կարող հո ես սիրել օրերը թեն —Ուզում եմ ես գգվանք, գալարք ու խաղ հրի:

Ուզում եմ ես հիմա քո շեկ մազերը բոց,Կարմիր շրթերը քո, կոնքերը քո հասուն,Ուզում եմ կիրքը քո՝ կրակ դարձած կնոջ,Տարփանքը քո բեղուն, որ չի՜ երբեք կասում:

Ուզում եմ քո բրոնզե անհաղթ թևերը ձիգ,Ու կուրծքը քո հրե, արգանդը քո գարուն,Ուզում եմ ջերմ կրքիդ եռերը շոգ, հրձիգ,Անհո՛ւն աստղեր սփռող երկրի անծայր հեռուն:

Անցնում եմ ես ահա փողոցներով քարե,Հսկա շենքերը ինձ նայում են խիստ, խոժոռ, —Ապրել եմ ես այստեղ հարյո՛ւր, հազա՛ր տարի,Բայց նո՛ր եմ ես նորից՝ քաղաքներում այu նոր:

Անցնում եմ ես ահա քաղաքներով երկաթ՝Շուրջս՝ մարդիկ անվերջ, կրքի գալարք ու վեճ, —Վառե՛լ եմ ես հզոր երգեր կյանքում վհատՈւ, խե՛նթ, փշրել կուզեմ վերջին պատրանքն իրենց:

Քնար չկա ձեռքիս և ոչ սրինգ անուշ —Չե՜մ էլ ուզում նրանց երգերը մեղմ, հուզիչ, —Շեփո՛րն եմ ես կյանքի՝ համակ կորով ու ուժ,Շեփո՛ր եմ ես ահեղ՝ մի նո՛ր կյանքի երգիչ:

Ու շուրջը իմ արդեն օրերը՝ կուռ, պողպատ՝Ահեղ շաչում են՝ նոր երգով առույգ ու ժիր,Կանչում են ինձ նրանք, որ ես խոսքով երկաթՎառե՛մ նրանց հոգում երգեր կարմիր ու հիր:

Եվ իմ հոգին հիմա նրանց երգից այդ կուռԼցվել է բորբ հրով, կայտառ սիրով մի նոր.Ես սե՛ր կուզեմ հիմա, կնոջ գգվանք ու հուր,Բեղո՛ւն մարմին կուզեմ՝ կրքի՛ս նման հզո՛ր:

Արի՛, Աստղի՜կ, հիմա, որպես գալիք կյանքիԱնհուն, բեղուն խավար՝ աստղի՛ համար իմ վառ.Եղի՜ր, որպես պղինձ, երկաթ եղիր հանքի,Շինող կամքիս համար եղիր կարմի՜ր մարմար:

Արի՛, որպես անմար կրքով լցված գարուն,Ու կո՛ւյս եղիր՝ գարնան դաշտի նման խոպան,Գարնան խանդի նման եղիր բորբոք, եռուն,Որ ես, կայտառ, վառեմ քո մեջ իմ նո՛ր ճամփան:

Արի՛ հիմա, ծաղկուն, խնդուն, որպես ամառ,Երգո՛վ, պարո՛վ արի ու ցանկությամբ որոշ,Եղի՜ր, Աստղի՜կ, տոկուն, կամքի պես իմ համառ,Ո՛վ կի՜ն, եղի՜ր հիմա, որպես կարմիր դրոշ:

Ինչպես օրերը այս՝ գալիքներով բեղուն —Այնպես արգանդը քո անհո՛ւն լինի թող տոթ.Աստղի՛կ, գալի՛ք դարձիր, դարձիր տարերք զեղուն,Այլևս մա՛յր դարձիր՝ գալիք կյանքի խորհուրդ:

Գալի՛ս է կյանքը նոր — ու իմ ձայնից շեփորՔո դալկադեմ քրոջ ցնորքը ծո՛ւխ դարձավ.Նրա հմայքը մեղկ ցնդե՛ց երգից իմ նոր, —Սրինգ չկա արդեն, դողդոջ քնար ու ցավ:

Կանգնե՛լ եմ ես, հզոր, գալիք կյանքի առաջ,Ու կիրքը իմ անսանձ հորդե պիտի հիմա.Աստղի՜կ, իջի՛ր նորից, որ իմ հրով վառած՝Արյունդ արև՛ ծնի գալիք կյանքի համար:

Արի՜, Աստղի՜կ, ու ա՛ռ պայծառ հավերժը իմ,Եվ միսդ թող ծաղկի, ինչպես իմ կամքը ձիգ, —Ջարդե՛լ եմ ես արդեն նրանց քնարը հին,Շեփոր-մարմինն է իմ կանչում խանդով հրձիգ...
1920
ԷՊԻՔԱԿԱՆ ՊՈԵՄՆԵՐ
ԿԱՊՈԻՏԱՉՅԱ ՀԱՅՐԵՆԻՔ
(Հատվածներ պոեմից)
I
Ես սիրում եմ նստել ամեն իրիկուն,Պատուհանիս առաջ երկա՛ր ու երկա՛ր.Նայել պահվող ճամփաներին անանունՈւ երազել խնդություններ արևառ:
Նայել կանաչ հովիտներին՝ արևիԻրիկնային երանգներով շղարշած,Խմել լուսե երանգները վերևի՝Երջանկացած ու հարբած:
Ականջ դնել ցորենների շշուկինԵվ սպասել, որ շշուկները բուրենՈւ երգ դառնա երկնասլաց իմ հոգինՈւ երազները մեղմորեն օրորեն:
Ես սիրում եմ նստել մենակ ու անձայն,Աչքերս հառել հուրհրատող երազին,Լսել ձայներ, որ զնգացին ու անցանԵրանգների պես իրիկվա երազի:
Ապրել՝ հարբած երազներով իրիկվա,Սուզվել անտես՝ աղբյուրների կարկաչում, —Հարբե՛լ, հարբե՛լ ու մոռանալ առօրյանԵվ հավատալ, որ հեռվից բախտն է կանչում...
II
Կա հոգեկան անհունության մի վայրկյան,Երբ ամեն ինչ սուրբ է թվում ու անբիծ,Երբ երազ է դառնում տաղտուկ առօրյանՈւ դառնում են ուղևորները ճամփից:
Դուռս բաց է, դուռս բաց է ձեզ համարՕ՛, հեռավոր բարեկամներ ու քույրեր.Սիրտս վառել է կրակները անմար՝Հին երազներն ու կարոտները հրե:
Սիրտս վաղո՛ւց ձեր գալուն էր սպասում,Հավատում էր կարոտակեզ, որ կգաք,Ու կլինի հանդիպումի երազումՔաղցր ժպիտ ու խնդություն ու կրակ:
Ա՛խ, ես գիտեմ, որ դուք կգաք խնդագին,Լո՛ւյս կվառեք մառախուղում ու մուժում —Ու մի անմար կարոտանքով կրկնակիՃամփա կընկնենք իրիկնային մշուշում...
III
Օ՛, հեռավո՛ր, կապուտաչյա՛ սիրուհիս. —Հովիտի մեջ փրփրուն գետն էր հոսումԵվ անդադրում պատմում էր ինձ, որ ունիսԴու գգվանքներ ու գրկանքներ սերասուն:
Այնտեղ, կանաչ ու ծաղկաշատ գետափինՏնակս այնքա՛ն հոգեթով էր ու անդորր.Լսում էի ալիքների երգը հին,Որ ինձ թվում էր մայրական մի օրոր:
Ալիքների հազարաձայն երգի մեջԵս գիտեի գուշակել քո ապագան,Լսում էի կարոտերգերդ անվերջ,Լսում էի խոստումներդ՝ ես կգա՜մ:
Ուռին, բարդին ու թթենին գետափնյաԼսում էին ինձ հետ երգերը ջրիՈւ սիրտ շոյող շշուկներով դյութականԹախծում էին մենության մեջ օրերի:
Ա՛խ, իմ գետակն ու իմ այգին հայրական,Գետեզերքին՝ իմ երազը տխրամած.Ե՞րբ, ե՞րբ էր, որ ասացիր՝ ես կգամ —Ու խոստումիդ սիրտս խնդաց ակամա...
IV
Օ՛, հեռավո՛ր, կապուտաչյա՛ սիրուհիս...Հովիտի մեջ փրփրուն գետն էր հոսումՈւ փսփսում էր երազներ անհունիԳորշ օրերի միանման երազում:
Ելնում էր մայրս տնակից հնամյա,Ծեր քայլերով գնում էր ափը ջրիՈւ թթենին մեղմ օրորում էր նրաԹախիծը հին, անհրապույր օրերի...Ես չըգիտեմ, ես չըգիտեմ հիմա էլ՝Աղջի՞կ ես դու, թե այն տնակն ու այգին,Ուր հոսեցին իմ երազները ջահելՈւ վայրկյանները անսփոփ պատրանքի:
Բայց ես գիտեմ, որ սիրեցի քեզ մի օր,Երբ հասկացա, որ աշխարհում դու չկաս,Բայց երազի ուղիներով հեռավորԴու մի գիշեր պիտի իջնե՛ս, պիտի գաս:
Հավատացի, որ կտեսնեմ քեզ մի օր,Ու կլինես դու իմ անբիծ հարսնացուն՝Արևների նման պայծառ, լուսավոր,Ճաճանչների նման Վահագն Աստըծու:
Աներևո՜ւյթ, կապուտաչյա՜ սիրուհիս, —Գիշերների տխրության մեջ լուսնկա,Սիրտս տալով շշուկներին անհունիԵս մեն-մենակ լույս ճամփաներդ ընկա...
V
Որոնումիս ճանապարհին անծանոթՉհոգնեցի, չհոգնեցի ես երբեք:
Այրում էր իմ սիրտը հեռու մի կարոտ,Կանչում էր լույս հեռուներդ անեզերք:
Գնո՛ւմ էի գիշերային իմ ճամփովԵս միայնակ ու տրտում:
Միայն կարոտս էր հեքիաթում հոգեթովԵրազանքներ անպատում:
Ու լուսնկա ուղիներում անանուն —Կարոտակեզ, սիրակեզ,Անբառ սիրով ու կարոտով մի անհուն —Քեզ սպասում էի ես:

VI
Ու լուռ էր այնպես: 
Հեռու-հեռևումՄի հազարամյա վանք էր երևում:
Փայլում էր ոսկին հնամյա խաչի —Եվ ես կանգ առա նրա առաջին:
Ճամփան՝ ոլորուն՝ դեռ իջնում էր վար,Դեպի դաշտերի գիրկը, ուր չկարՄարդկային աղմուկ ու երգ ու շառաչ, —Երազ էր կարծես՝ անապատ դառած:
Ու լուռ էր այնպես: 
Վայրկյանն էր հոսում:
Ու հին լռության լաբիրինթոսումՍպասում էին դաշտ, հովիտ ու քար —Կարծես թե մեկը այցի պիտի գար:

VII
...Եվ մի օր ես այն հին վանքը մտա:
Շուրջը կաղնիներ հաղթ բազմել էին:
Երգում էր անուշ զանգը հնամյաՈւ թախծում էին գորշ քարերը հին:
Եվ այն հին վանքի կամարների տակ,Ուր մի անիմաց, անիմանալիԳոյության ճախրում կա լուրջ ու պարփակ՝Ես ծունկ չոքեցի աղոթքներով լի:
Թեկուզ չվառվեց տոնական բույլովՋահը վերևի, ջահը հազարաչ.Թեկուզ չբացվեց վարագույրը մովԵվ ոչ մի ծնծղա անուշ չզնգաց.Թեկուզ ոչ մի երգ չլսվեց վանքիԱյն հազարամյա կամարների մեջ —Բայց հոգիս զգաց մի հին բերկրանքի,Բախտավորության ու սիրո վայրէջք:
Ու սիրտս լցվեց անհուն մի խնդում:
Հասկացա, որ կա, կգա, կլինի...Ու ժպտում էր ինձ երկիրը տրտում,Երկիրը ցավի, սուգի, արյունի...
VIII
Վերադարձա տուն...Վայրկյանն իմաստուն, եկել է ահա:
Գնացել են մեր հնձվորներն արդենՈւ հսկում եմ ես հին շեմքի վրա:

Գնացել են մեր հնձվորներն արդեն:
Ես մենակ նստած սպասում եմ լուռ:
— Ճերմա՛կ սիրուհիս, ես գիտեմ, գիտեմ,Որ նրանք հիմա հնձում են տխուր...
Ցավում է հոգիս ու խոցվում է խոր.Վառվում է քո հին կարոտն իմ հոգում:
Բայց ինչո՞ւ է սիրտս այսպես բախտավորԵվ ինչո՞ւ է ցավն այսպես ամոքում...
Հնձում են հիմա հնձվորներն այնտեղ.— Ճերմակ սիրուհի՛, կապուտաչյա քո՛ւյր...Արևը հիմա այրում է այնտեղԽե՛ղճ հնձվորների կրծքերը մաքուր...
Իսկ ես անսփոփ սպասում եմ դեռՎերադարձների բերքառատ ժամին: 
—Օ՛, հեռու իմ քույր, երկիր իմ անտեր —Այնտեղ, երևի, քրքջում է քամին...
IX
Օ՛, իմ հեռո՛ւ, կապուտաչյա՜ սիրուհի,Երկիր իմ որբ, արնաքամ ու ավերակ...Օրերում այս տառապանքի ու մահիՎառել է իմ սիրտը հեռու մի կրակ:
Օրը կգա: 
Ու հեռավոր դաշտերիցՄեր հնձվորները, հոգնաբեկ, կգան տուն:
Կբոլորեն սեղանի շուրջը նորիցՈւ կլինի հազա՛ր ծիծաղ ու խնդում:
Ու խնջույքում, աներևույթ դու կգաս,Սիրտս կզգա քո թովչությունը մոտիկ.Եվ չես լինի դու արնավառ մի երազ,Ու կխնդան քո զավակներն անոթի...Կտեսնեն քեզ հանկարծ լուսե՛ ու պայծառՈւ կլինես դու հարազատ ու անուշ:
Մութը կանցնի ու մառախուղը անծայրՀուշ կդառնա, հնամենի մի զրույց...
X
Կապուտաչյա՜ սիրուհիս, ամուսնանանք պիտի մենքԱրևի տակ՝ հայրենի հովիտներում կանաչուն:
Ու հնամյա աշխարհում մենք բախտավոր կլինենք,Կապուտաչյա՛ սիրուհի՜ս, դրախտայի՛ն իմ թռչուն:
Հովիտներում հայրենի, հովիտներում սրբազանԿլինի մի հարսանիք հազարնվագ ու խնդուն,Երգ ու ծիծաղ կլինի ու աղջիկները կգանՈւ կպարեն հնամյա պարերը խե՛նթ ու ճկուն:
Ու գինիներ կլինեն արնափրփուր ու կարմիր,Որպես երազն արյունիս, որպես հոգուս զոհը հիր:
Ու ծաղիկներ կլինեն բազմաբույր ու բազմերանգ՝Հարսանիքիս խնջույքին փսփսալու են նրանքԱռասպելները ապրըված ու զրույցներ հնամյաՆրանց մասին, որ չկան ու մոռացվել են հիմա:
Եկե՜ք, եկե՜ք հարսանքիս օրն այնքան երգ կլինի,Այնքան խնդում ու ծիծաղ, այնքան ցնծանք արյունի,—Եկե՜ք, եկե՜ք, սրբազան հովիտներում հայրենիՎաղը մի սուրբ խրախճանք, մի հարսանիք կլինի:
Կարս, 1915. ll
ԴԱՆԹԵԱԿԱՆ ԱՌԱՍՊԵԼ
(Հիշողություններ պատերազմի դաշտից)ՄԻՀՐԱՆ ՍԱՐԳՍՅԱՆ, ՍՏԵՓԱՆ ՂԱԶԱՐՅԱՆև ԱՇՈՏ ՄԻԼԻՈՆՉՅԱՆնահատակ ընկերներիս,nր ընկան Սուլդուզի դաշտում
1915 թվի դեկտեմբերի 25-ին
I
Մենք ճամփա ընկանք առավոտ ծեգին՝Կապույտ երկնքի խորությամբ արբած:
Թարմ, թեթև էր մեր ճամփորդի հոգին՝Ուրախ էինք մենք և մեր սիրտը — բաց:
Կանչում էր, կանչում ճամփան անմեկինՈլորապտույտ մեր առաջ փռված:

Եվ վերջին անգամ նայեցինք մենք ետ,Ուր ոչինչ չկար մեզ համար դյութիչ.Անցյալը կորել, ցնդել էր անհետ,Որպես երազում արձակած մի ճիչ:
Ո՜չ մի տխրություն չէր ճախրում մեզ հետ՝Կախարդել էր մեզ առավոտը ջինջ:

Պար էինք խաղում ու երգեր ասում,Զենքերի փայլով հրճվում էինք մենք:
Կարծես մանկական կապույտ երազում՝Ամեն ինչ այնպես ժպտում էր աննենգ:
Ո՜չ հրաժեշտի անորոշ հուզում,Ո՜չ էլ մեռնելու կասկածանք կար նենգ:

Անսահման դաշտն էր փռված մեր առաջ:
Ոսկի հասկերով ողջունում էր մեզԱշխարհի հեռուն՝ բա՛ց, լայնատարա՛ծ,Արևի շնչով լվացված կարծես:
Իսկ ճամփան, անծայր իրանը փռած,Թավալվում էր մի հսկա օձի պես:

Թեթև քայլերով ու սրտով թեթևՔայլում էինք մենք կայտառ ու ջահել:
Մեր հոգին ուներ թռիչքներ ու թև՝Ո՞վ էր մեզ արդյոք այդպես հմայել...Նայում էին մեզ լեռները պարթև՝Կոչո՜ւմն է նրանց — հավիտյա՜ն նայել:

Ուշ իրիկուն էր, երբ մի գյուղ մտանք:
Վրաններն արդեն զարկըված էին,Երբ նույնպես ուրախ, անհոգ, անվտանգԲոլորեց իսկույն մեր շուրջպարը հին.Զնգացին նորից հազա՜ր երգ ու վանկԵվ վերջին անգամ պղպջաց գինին:

Լուսնյակը արդեն բարձրացել էր վերԵվ շուրջը փռել արծաթե մշուշ,Երբ հոգնած մտանք վրանները մեր,Խոտերի վրա պառկեցինք անուժ,— Է՛, բարի գիշեր, անգի՛ն ընկերներ, —Ու խոր քուն մտանք, քնեցինք անուշ:

II
Եվ ուրախ էինք այսպես — երեք օր:
Բայց հետո հանկարծ բացվեց մեր առաջՄի ավեր ուղի, ուր անհուն ու խորՄի տառապանքի խորշակ կար վառած:
Եվ կամաց-կամաց դարձավ վիրավորՄեր հոգին անօգ ու բազմաերազ:

Երկինքն էլ կարծես փոխվել էր արդեն:
Անձրևներ էին մեր գլխին տեղում:
Ավերված ուղին փռված էր մեր դեմ՝Իր ծայրը թաղած մեգ-մառախուղում:
Եվ երկնքի պես մեր հոգին էլ թեն՝Անձրևների տակ մրսում էր, դողում:

Ճամփի մոտ ընկած տեսանք մի դիակ:
Կանգնեցինք, մի պահ նայեցինք իրար:
Փտել էր արդեն անձրևների տակ.Ի՞նչ ցեղից էր նա — այդ ո՞վ կիմանար:
Իր ապրած կյանքից ամեն հիշատակՍրբել էր, տարել անձրևը վարար:

Երկա՛ր կանգնեցինք: 
Մի զինվոր — ընկերԴիակն հրելով, խնդաց խելագար:
Բայց չէ՞ որ նա՜ էլ կրել է զենքեր,Եղել է մեզ պես կյանքի սիրահար:
Ես մտածեցի՝ գնում ենք մենք էլԱյսպիսի դիակ դառնալու համար:

Եվ անցա առաջ: 
Լեռներից անդինԵրևաց հանկարծ արեգակը հուր:
Եվ ես մոռացա այն այլանդակ դին,Շնչեցի հողի թարմությունը խոր,Եվ նորի՛ց իմ բաց ու լցված սրտինԱշխարհը թվաց այնքան թա՛րմ ու նո՛ր:

Արևի ոսկի մատները իջանՈւ գուրգուրեցին հեռուները թաց:
Հավիտյան վազող ու միշտ ժրաջան՝Խոտերի միջից առվակը խնդաց:
Եվ թեթև՛ նետած սլաքի նմանԴեմից մի թռչուն անցավ սրընթաց:

Ախ, այդ դաշտերի հեռո՛ւն ոսկեգույն,Այդ երկինքների կապո՛ւյտը պայծառ...Ամեն ինչ կարծես ասում էր հոգուն,Որ այս աշխարհում քմահաճ ու չար՝Չըպե՜տք է, որ մարդն հեկեկա անքուն —Աշխարհում մի օր ապրելու համար:

Եվ ես հարց տվի հանկարծ ինքս ինձ,Թե ո՞ւր ենք գնում այսպես եռանդով:
Չէ՞ որ աշխարհում կա խոր մի կսկիծ,Ամենքի համար կա մի վիշտ անթով —Էլ ի՞նչ ենք ուզում վերցնել կյանքիցԱհաբեկիչի խելագար խանդով:

Ինչո՞ւ է երազն այս աշխարհավերԿախվել մեր գլխին այսպես կուրորեն:
Ինչո՞ւ են փռում այսքան ցավ, ավեր,Հողմերը այս չար ե՞րբ պիտի լռեն:
Եվ ո՞վ է լարում այսպիսի դավեր —Կյանքը դարձնում նզովյա՜լ գեհեն:

Եվ մի՞թե մարդիկ այստեղ չե՞ն նայելԵրբեք հեռուներն այս լա՛վ աշխարհի,Ուր արևը բյո՛ւր հրաշք է վառել,Որ մարդու հոգին խանդավառ, բարի՝Գգվի հիացքով երջանկավայել —Ամե՜ն մի խոտի, ամե՜ն մի քարի:

Ախ, ո՛չ... 
Սատանա՜ն քրքջացել է այսՈսկի դաշտերի քնքշությանը խոր,Փռել է կարմիր խորշակ ու երաշտ,Վառել է ոսկի հասկերը բոլոր: 
—Սրտի կսկիծով ես անցա առաջՈւ շուրջս նորից նայեցի մոլոր: 
—
Եվ ահա — կրկին մի քանի դիակ:
Եվ այստեղ ահա — վարսեր կանացի:
Իսկ այստեղ, արնոտ վերմակների տակ —Փտած փշրանքներ արնաներկ հացի:
Ո՞վ է հեռացել այստեղից — մենակ,Քարացա՛ծ սրտով, լուռ, առա՜նց լացի...
Իսկ այստեղ ահա — մի ոսկրացած ձեռք:
Մարմինը չկա: 
Ընկած է անձայն:
Քիչ հեռուն գտանք սրունքները մերկ,Իսկ քիչ է՜լ այն կողմ — ատամներ ցիրցան:
Իսկ այնտեղ, ժայռի կատարին այն լերկ,Մոռացել էին մի հին հրացան:

Սարսափած սրտով մենք անցանք առաջ,Եվ մեր հայացքից արյուն էր կաթում:
Լուսնոտի նման բութ ու շվարած՝Այլևս ոչինչ չէինք նկատում:
Մի ծա՜նր կսկիծ ուսերիս առած՝Լուռ քայլում էինք արնաբույր տոթում:

Իրիկնամուտին մենք մի գյուղ մտանք:
Անունն էր միայն, իսկ ինքը չկար:
Այլանդակ գուղձեր, դևի ապարանք:
Մնացինք՝ հանգիստ առնելու համար:
Եվ գիշերն ամբողջ պատմեցին նրանքԶրույցներ զազիր ու խայտանկար...
llI
Եվ նորից՝ կանուխ, առավոտ ծեգին,Մենք ճամփա ընկանք անխոնջ ու համառ:
Այս անգամ արդեն լեռնոտ էր ուղին,Բայց տրտունջ չկար հոգու համար:
Նախատում էինք տրտնջացողին,Դեպի նա դառնում անողոք ու չար:

Ես չեմ մոռանա մեր վերելքը թեքԹափարիզ լեռան ծերպերով անտես:
Այնքան գեղեցիկ չի՜ եղել երբեքՏոկացող կամքի մաքառումը վես:
Թվում էր, թե հին ասպետներ ենք մենքԵվ վեր է մղում սուրբ ցնորքը մեզ: 
—
Սառած — ծերպերով գնում էինք մենք՝Ե՜վ զենք, և՜ զրահ ուսերիս առած:
Իսկ ձյունոտ ուղին խաբող էր ու նենգ՝Սայթաքում էինք, բայց անցնում առաջ:
Վագրերի նման ճկուն էինք մենք՝Հայացքներս լուրթ գագաթին հառած:

Վերելքը ծանր էր և ուղին — ավեր:
Եվ այնտեղ չկար ո՜չ մարդ, ո՜չ թռչուն:
Եվ շարա՛ն-շարա՛ն բարձրանում էր վերՄեր բեռնավորված ընկերների չուն:
Իսկ ձյունն անընդհատ լարում էր դավեր՝Ոտքերիս կպած մեզ վա՜ր էր կանչում:

Կեսօր էր արդեն, երբ հսկա լեռանՁյունապատ ու ցուրտ գագաթը հասանք:
Կանգնեցինք ճերմակ գագաթի վրա,Ուր ո՜չ արարած, ո՜չ բույս կար, ո՜չ կյանք:
Եվ կրծքերը մեր ահից թունդ առան՝Անհո՛ւն զգացինք, որ ապրում ենք, կա՛նք:

Հպարտ հայացքով նայում էի եսԵվ խմում էի անսահման հեռուն:
Բարձրության վրա անհո՛ւն է այնպեսՄարդկային հոգին աշխարհը սիրում:
Անբառ հրճվանքով զգում էի ես,Որ կյանքն է իմ մեջ ցնծում ու եռում:

Եվ՝ խորասուզված կույս հեռուներիԱնսահման ու խոր անհունության մեջ —Ես հոգուս խորքում խոստանում էիԼինել վեհասիրտ, ու հպարտ, ու մեծ —Երբ հեռվից հանկարծ մի զինվոր ընկեր —Դողդոջուն ձայնով ինձ իր մոտ կանչեց:

Մոտեցա... և քար կտրած մնացի: 
—Սառույցի վրա ընկած էր մի կին,Որ առանց խոսքի ու առանց լացիՄեռնում էր՝ անմիտ մի ժպիտ դեմքին:
Դողդոջ մատներով փշրանքը հացիՍեղմել էր ամուր, որպես գանձ անգին:

Աչքերը թարթեց նա վերջին անգամԵվ գոհ ժպտալով՝ ժպտադեմ հանգավ:
Սարսափելի էր այս ամենն այնքան,Որ մեր շրթերից ո՜չ մի բառ չընկավ:
Բայց ճչում էր մեր սրտերում կարկամՄի անհուն կսկիծ, ամեհի մի ցավ:

Մենք լուռ փորեցինք սառցի կուրծքը ծերԵվ անալելու թաղեցինք նրան:
Դողդոջուն, սառած, չոր ձեռքերը մերՆույն ձյունն անհամբույր դիզեցին վրան:
Եվ ճամփա ընկանք, որպես մեռելներ,Թաղելով այնտեղ և մեր խիղճն ունայն:

Ու քայլում էինք, հոգնած ու մռայլ,Այդ ճամփաների հետքերով ավեր:
Եվ մեր թափորի ընթացքն համրաքայլՉար, մահաշշուկ բարձրանում էր վեր:
Եվ մեր համր հոգին ծանր էր, որպես քար,Եվ չէինք կարող այլևս ցավել:

Մենք չէինք կարող խղճալ ոչ-ոքի.Սարսափն էր նստել մեր հոգիներում:
Զգում էինք, որ — մի մութ թշնամիՆենգ, դարան մտած, պահվել է հեռուն:
Զգում էինք, որ — չար ոսո՜խ կա մի,Որ վերք է տալիս ու մահ է բերում:

Եվ սուրբ էր թվում ճամփան ահավոր,Այդ ճամփան խելառ, քմահաճ բախտի:
Եվ քայլում էինք մենք հանդիսավոր,Ինչպես մի վսեմ սրբազան ուխտի:
Եվ վերջին անգամ երդվում էինք, որԷլ ո՜չ ոք իր այս ուխտը չխախտի:
Եվ՝ ծանրաբեռնված քարավաններով՝Դառնում էր մեկը ճամփաներից ետ:
Ի՛նչ էր հավաքել, ինչո՞ւ, ո՞ւմ գնով —Մութ էր մեզ համար, անմիտ, անհեթեթ:
Բարեկամ էր նա... բայց մե՜ր արյունով«Բարեկամ» դարձած մի գիշեր մեզ հետ...
Եվ թշնամի էր մեզ ամեն մի քար.Եվ ամեն մի իր լարում էր դավեր:
Եվ անցնում էինք մենք հանդիսաքայլԱյն ճամփաների հետքերով ավեր,Ուր ո՜չ մի էակ այլևս չկար,Ուր չէ՜ր կարող մարդ խղճալ ու ցավել...
IV
Եվ ահա մի օր մենք մտանք մի գյուղ,Որ գտնվում էր ծովակի ափին:
Հրդեհված էր նա: 
Այստեղ ու այնտեղՄի քանի տներ դեռ մխում էին:
Իսկ ծովի կապույտ ջրերը հնչեղԴեռ երգում էին իրենց երգը հին:

Կարկաչուն, հնչուն մանուկների պես,Դեմքերին ժպիտ ու փրփուր փռած՝Ալիքներն, անհոգ ու ժպտուն այնպես,Վետվետում էին ու թռչում առաջ:
Անուշ ճիչերով պատմում էին մեզՀազար մանկական զրույց ու երազ:

Իսկ ավեր դարձած գյուղակն ալևոր,Ծեր, խորհրդավոր, որպես մեռած հայր,Ննջում էր անվերջ իր սև նինջը խոր,Մեռելաստանի իր նինջը մռայլ:
Եվ չէ՜ր հասկանում այդ ժիր, բախտավոր,Չար ալիքների զրույցները չար:

Իսկ այգիների շուրջպարը կանաչՁգվում էր անծա՛յր ու անծա՛յր հեռու:
Բնությունը, գիրգ ստինքները բաց,Ցոփ կնոջ նման հեթանոս, հլու —Պատրաստ էր ամե՜ն անցորդի առաջԻր աշնանային տռփանքը տալու:

Երկու ընկերով ներս մտանք այգինԵվ տեսանք մեր դեմ — խաղողի մի ծով:
Անձնատուր եղած բախտի քմայքին՝Սնվել էր անմահ արևի բոցով:
Հովերը նրան օրորել էինԿարկաչուն ծովի հեռո՛ւ զնգոցով:

Մոռացած մի պահ հոգնությունը մերԽոնջացած սրտի, փոշոտ ոտքերի —Մոռացած ամեն քանդում ու ավեր,Բնության անճառ հմայքին գերի՝Չորացած, ծարավ շրթունքները մերՎայելում էին բերքը տունկերի —
Երբ տունկերի մեջ... տեսանք մի դիակ:
Խեղդամահ արված՝ ընկած էր մի ծեր:
Ընկած էր արնոտ խաղողների տակ՝Նրանց ստվերին ընկեր էր դարձել...Ու չռվել էին աչքերն այլանդակ՝Զարհուրանքալի մեզ տալով հարցեր:

Ընկերս ճչաց ու ընկավ գետին:
«Ջո՛ւր», — շշնջացին շրթերը նրա:
Մռայլ մոտեցա այգու ջրհորին,Ամբողջ մարմընով կախվեցի վրա՝Ուզեցի նայել հատակի ջրին —Ոչինչ չերևաց: 
Պարան կար: 
Առա, —
Եվ կախ տվեցի անտակ հորի մեջ: 
—Լսեցի հեռու ճղփոցը ջրի:
Ու վեր քաշեցի ձիգ պարանը ես:
Դույլը մի վայրկյան զարնվեց քարի.Էլի՛ մի վայրկյան... 
Եվ հանկարծ ասեսԻմ դեմ ոգինե՛ր ելան շուրջպարի...
Չռած աչքերով նայում էի եսԴույլում օրորվող ջինջ, հստակ ջրին,Որի մեջ մարմնի կիսանեխ մասերՀանդարտ, դանդաղկոտ օրորվում էին:
Ճիչը իմ կրծքում զսպելով հազիվ՝Ջրհորի մոտից հեռացա լռին:

Հարբածի երեր, տարտամ քայլերով,Որպես հալածված երկու ուրուներ՝Մենք դուրս վազեցինք դեմքերով խռով, —Եվ սարսափահար հայացքները մերՈ՜չ այգի էին էլ տեսնում, ո՜չ ծով, —Ուր Մա՜հն էր արդեն իր թույնը քամել...
V
Եվ ահա մի օր տաժանքոտ ճամփիցՀոգնաբեկ, անուժ, հանգստի համար —Մենք մտանք Մեռած Քաղաքի շեմքիցՄեռած Քաղաքի փողոցները մառ:
Սարսափն էր սահում մեր մռայլ դեմքից,Ու տենդում էր մեր սիրտը դիվահար:

Մեռած Քաղաքում ո՜չ մի մարդ չկար:
Եվ ամայացած շենքերը ավեր,Մութ, մահատեսիլ, կույրերի նմանՓորած աչքերով նայում էին վեր:
Եվ չէին կարող նրանց հանդիմանԳետին չնայել հայացքները մեր:

Չգիտեմ ինչու — մենք մտանք մի տուն:
Անարև, անբիբ աչքերի նմանՆայում էին մեզ կասկածով անքունՊատուհանների խոռոչները լայն:
Շեմքի մոտ ընկած՝ նեխել էր կատուն.Այն ո՞վ էր արդյոք սպանել նրան:

Ներս մտանք: 
Տեսանք՝ կոտրած թախտի մոտԸնկած էր մի կին՝ արնաշաղ ու մերկ:
Խոռոչի նման բացված ահահոտ՝Քրքջում էր կարծես բերանն արնաներկ:
Իսկ կոնքերն ու չոր ծծերն արյունոտՊատմում էին մեզ պղծումներ անելք:

Ցնդեցին գանգիս ճիգերը հետին.Ուղեղս կարծես արդեն ի՜մը չէր:
Ու պար բռնեցին երկինք ու գետին,Եվ մեկն ինձ ասաց, որ պետք է փախչել...Սակայն ո՞ւր գնալ, որ քեզ չգտնենԱյդ կոնքերը մերկ, այդ ծծերը ծեր...
Եվ մենք այդ գիշեր մնացինք այդտեղՄեռած Քաղաքի ավեր շենքերում:
Ամբոխվել էին տեսիլներն ահեղ.Խեղերի նման ցատկոտում, պարում,Ու դառնում էին մեռելներ մի տեղ՝Սատանայական տենդոտ շուրջպարում:

Մեռած Քաղաքի շենքերից մեկում,Աչքերս անլույս խավարին հառած,Պառկել էի ես — ահավոր, անքուն:
Ու դեմս, կարմիր կրակներ վառած՝Ցատկոտում էին, բառաչում, տնքումՄեռելներ զարհուր ու բազմատարազ:

Գույնզգույն շորեր, մարմիններ մեռած,Սրունքներ կապույտ, ստինքներ դեղին,Հետույքներ ուռած ու արնակալած —Խեղկատակ, արագ ցատկոտում էին, —Իմ սարսափահար աչքերի առաջ,Անթափանց միգում գերեզմանային...
Երգ էին ասում, ոռնում էին խուլ,Հեծկլտում էին, ծիծաղում, շաչում, —Խինդի էր նման ոռնոցը տխուր,Լացի էր նման խինդը կարկաչուն, —Բայց մահո՜ւ նման, և՜ ծանըր, և՜ խոր —Կրծում էր հոգիս ամե՜ն մի հնչյուն:

Եվ դժժում էր իմ աղեղում բորբոքԵրգը այդ շփոթ, սատանայական,Դառնում էր հեռու կարոտի մորմոք,Եվ թվում էր ինձ, որ արդեն չկամ,Այլ ինչ-որ հեռու երազում մի շոգՏարվում է հոգիս անզո՛ր ու անկամ:

Թռչում էի ես, որպես մի ուրու —Նրանց պես ուրախ խաղում, ցատկոտում:
Եվ հանկարծ նրանց աղմուկը հեռուԵրգ դարձավ անփույթ՝ մանկական խնդում:
Եվ ես հասկացա, որ հեռո՛ւ-հեռունԾո՜վն է շառաչում գիշերվա տոթում: 
—
Մանուկներ ուրախ, խլրտուն ու վառ,Արևի նման կարմրավառ լուսին,Մեռելներ զվարթ ու խայտանկար —Պա՛ր էին խաղում, երգում միասին...Թռչկոտում էին սեթևեթ ու չարԵվ երգում էին Աստղկա մասին...
Խե՜նթ երգում էին, որ Աստղիկը կա՛,Ապրում է այնտեղ — ջրերի խորքում.Թո՜ղ բուքը ոռնա՛ աշխարհի վրա —Իրե՛ն ինչ՝ նա կա՜ — անմահ, անհերքում, —Եվ մի՜շտ գեղեցիկ ու կույս կմնաԻր աստվածային, անհուն եզերքում:

Եվ մեռելների շուրջպարն էր թռչումԼուսնահար, խելառ, տխուր, արնաներկ,Հնչում էր նրանց երգը կարկաչուն՝Սատանայական տագնապի մի երգ, —Ու ցատկում էին խավարի միջումՄարմինները մառ, սրունքները մերկ...
Ու ձուլած իրար սեր, ցնորք ու մահ,Լուսնահար ծովի երգով օրորուն —Ուղեղիս բորբոք կտավի վրաԹանձրացան նրանք ու անցան հեռուն, —Եվ խավարն իջավ աչքերիս վրաԵվ ո՜ղջը կորավ աներազ նիրհում...
VI
Մեռած Քաղաքից մենք ճամփա ընկանքՃի՜շտ դեպի կռիվ — դեպի ռազմավայր:
Գնում էինք մենք՝ համառ և ուրախԿռվելու, կռվով մեռնելու համար:
Նահանջում էր դեռ թշնամին արագ —Եվ չէինք մենք դեռ հանդիպում իրար:

Թնդանոթները թնդում էին թունդ,Եվ սրտատրոփ տեսնում էինք մենք,Թե ինչպես այնտեղ, լեռներում կապույտԱվեր է փռում նա, հարված ու վերք,Եվ դառնում են շեն գյուղեր — մոխրակույտ,Եվ ծուխը կապույտ բարձրանում է վեր:
Եվ գնում էինք առաջ ու առաջ՝Սյունապատ լեռան ահավոր կողով:
Դժվար էր ուղին: 
Բայց աչքերս հառածՓախչող թշնամուն՝ անհուն մի կորովՄղում էր մեզ միշտ առաջ ու առաջԵվ սրտերս այրում քանդումի հրով:

Երբ մենք, մի վայրկյան, հանգստի համար,Կանգնեցինք լեռան ճերմակ գագաթին —Նայեցի հեռուն: 
— Վարը, հողմավար,Ծովն էր աղմկում գանգատով մթին:
Զարնվում էին ջրերը իրար,Ու խուլ, ու վարար մորմոքում էին:

Արճիճի նման գորշ, անփայլ ու մութՓռվել էր իմ դեմ ծովը հողմակոծ:
Գորշացել էին ջրերը կապույտՈւ գորշ էր թվում աշխարհը ամբողջ:
Եվ ինչ-որ մի խոր ու տխուր խորհուրդՀամակեց հանկարծ էությունս ողջ:

Եվ ծեր, ծովի պես, ծանրացավ հոգիս:
Ու կատակ թվաց արած գործը մեր:
Բայց լուռ բարձրացա, քայլեցի նորից:
Թնդանոթները թնդում էին դեռ:
Լցվել էր հոգիս անբառ մի կսկիծ՝Թվում էի ինձ մենա՛կ ու անտեր:

Հանկարծ կանգ առա ես ձորամիջին:
Այլանդակ մի դի փռված էր իմ դեմ:
Նրա մոտ ընկած վիրավոր մի ձիՋղաձգորեն մեռնում էր արդեն:
Հե՛յ, մի քիչ առաջ, հլու իր սանձին՝Սա՜ էլ էր փախչում այս վայրից գեհեն:

Ո՞ւր էիր փախչում, խղճո՜ւկ անասուն...Քեզ քո տերն այստեղ ծեծելո՞վ բերեց:
Բայց նա չգիտե՞ր, որ այս երազումՄիայն Մա՜հն է տեր՝ անողոք ու մեծ:
Էլ ինչո՞ւ էր նա ավերել ուզում,Այս դաժան մարտին ո՞վ նրան հրեg:

Տե՜ս, այլանդակված այժմ ընկած է նա:
Սևացել է, տե՜ս, արճիճի նման:
Անթաղ, անշիրիմ այստեղ կմնա,Ոչ ոք չի՜ փորի նրան գերեզման, —Ոչ ոք չի՜ տխրի, որ նա զոհ եղավՄի արնածարավ, անիմաստ ցասման:

Չգիտեմ ինչու, կամքիս հակառակ,Նայեցի ահով նրա երեսին, —Ու առաջ անցա քայլերով արագ,Հոգուս բեռ արած խեղճությունը իմ:
Իսկ մերոնք, անմար եռանդով վայրագ,Կռվում էին դեռ ու քանդում էին:

Հուր ու ծխի մեջ օրը վերջացավ —Եվ մենք կանգ առանք լեռան փեշի մոտ:
Հուր ու ծխի մեջ թշնամին անցավ՝Ուսին շալակած պարտություն, ամոթ:
Եվ ամեն անկում, ամեն վերք ու ցավԾածկեց գիշերվա վարագույրը տոթ:

Եվ մենք ետ դարձանք դաշտերից մարտի՝Հանգստանալու հեռավոր գյուղում:
Հեռուն՝ մի այրած, սևասև արտիՑողուններն էին ծուլորեն մխում:
Ու քայլում էինք՝ հոգնած, անոթի,Աշնան գիշերի մեգ-մառախուղում:

Երկու ընկերով քայլում էինք լուռ՝Հոգնած զինվորի եռանդով անշեջ:
Մեռելի նման ահավոր, տխուրԾովն էր տարածվել մշուշոտ ու գեջ:
Գնում էինք լուռ, չգիտեմ, թե ո՜ւր՝Միշտ նո՜ւյն ծովափով — անվե՛րջ ու անվե՛րջ:

Երբ ուրվագծվեց մշուշում մի լեռ —Ասացին, որ գյուղն այնտեղ կլինի:
Բայց ծալվում էին սրունքները մեր.Ընկերս ուզեց, որ ընկնի, քնի —Բաց երկնքի տակ, գյուղ չհասա՜ծ դեռ,Հենց ճամփի վրա՝ ինչ կուզե — լինի:

Ու մնաց այնտեղ: 
Ես անցա առաջ:
Նրան երևի ձիով կբերեն:
Վերելքը ծանր էր, ծանր էր՝ ի՛նչ արած...Պետք է իմ բոլոր ուժերը լարեմ,Հասնեմ — նո՛ր քնեմ հոգնած, խոնջացած,Որ երազները հոգիս օրորեն:




 --------------------------------------- 


Բարձրանում էի: 
Վայրենի քամինԾեծում էր կուրծքս ահռելի ուժովԵվ մթնում էին հայացքները իմ,Լցվում էր հոգիս թանձր մշուշով:
Բայց ճիգ թափելով մի գերմարդկային՝Ես քայլում էի լուռ, ուշի-ուշով:

Մենակ, անընկեր: 
Հսկա բուի պեսԱվազե մատներն աչքերիս հառած՝Ոռնում էր քամին: 
Ընկնում էի ես,Նորից բարձրանում ու անցնում առաջ:
Երբեք չէր եղել մարմինս — այնքան հեզ,Եվ ոգիս — այնքան կամքի ուժ առած:

Ու վատնում էի ճիգերս հետին:
Գագաթը մոտ է — կհասնեմ հիմա:
Բայց հանկարծ քամին շպրտեց գետին,Դեպի անդունդը՝ ուղի՜ղ դեպի մահ:
Բայց ո՜չ... 
Մեռնողի տագնապով մթինԳրկեցի քարերն ու ոտքի ելա:

Քայլեցի նորից: 
Եվ հանկարծ իմ դեմՓռվեց լույսերի մի ոսկի մշուշ:
Ա՛, հասել էի ես գյուղը արդեն:
Հասել էի ես: 
Կես-գիշեր էր ուշ: 
—Եվ ցուրտ խրճիթի խոտերի մեջ թենՔնեցի անո՛ւշ, քնեցի անո՛ւշ…
VII
...Կռիվն սկսվեց — անողոք ու գոռ:
Մենք դաշտում էինք: 
Ձյունոտ լեռներիցՀարձակվում էին նրանք — բյուրավոր,Մերթ ետ նահանջում մեր գոռ գրոհից,Մերթ առաջ անցնում ոհմակներով նոր —Ու փախչում էին, ու գալիս նորից:

Եվ ընկնում էին նրանք շարեշար,Մռնչում էին գազանների պես:
Բայց խիտ, անհատնում շարքերով վարարՇարժըվում էին նորից դեպի մեզ:
Ամեն ինչ հանկարծ խառնվեց իրար —Եվ սվինամարտն ահա սկսվեց:

Մենք գրկում էինք ու չանկռում իրար,Սվինի զարկով գլորում գետին:
Վագրերի նման խորամանկ ու չար,Ապրելու հսկա ծարավով հետին՝Խոշտանգում էինք — ապրելո՜ւ համար, —Եվ կռվում էինք, և կռվում էինք:
Եվ չէինք հիշում այլևս ոչինչ,Եվ չգիտեինք ի՞նչ էինք անում:
Եվ շատերն էին ընկնում մեզանիցԵվ ոտքերի տակ մեր անշնչանում:
Չէ՜ինք տարբերվում վայրի գազանիցԱհի ու արյան այդ խառնարանում: 
—
Կոխոտում էինք ընկերների դին,Ընկերների դին դիրք էինք անում:
Ու վատնում էինք ճիգերս հետինԱնհասկանալի տագնապով անհուն:
Եվ չգիտեինք, և չգիտեինք,Թե հորձանքը սև մեզ ո՞ւր է տանում:

Իրիկունն իջավ: 
Անհուն խավարիԽավար ծալքերում կորավ ամեն բան:
Եվ իջավ մռայլ երազը ՉարիԱյն խայտաճամուկ դաշտերում անբան:
— Է՛, մնաք բարի, ընկերնե՜ր արի,Դուք պատվո՛վ անցաք ձեր կյանքի ճամփան:

Իսկ մենք — նենգորեն նահանջեցինք ետ՝Ձյունագիշերի մրրիկների տակ:
Եվ իմաստ չուներ ճամփան անհեթեթ,Եվ անցնում էինք՝ անկումին գիտակ:
Երբե՛ք չէր եղել հոգիս — այնքան խենթ,Եվ գանգս — այնքան զառանցոտ ու տաք:

Հոգուս մեջ կարծես հնոցներ կային,Եվ աչքերիս մեջ — խարույկներ լափլեզ:
Բայց մարմինս հավե՛րժ, հավե՛րժ մարդկային՝Ապրել էր ուզում: 
Մահապարտի պեսՀայացքներս հառած ահավոր Մահին՝Մյուսների հետ փախչում էի ես:

Եվ խավարի մեջ կարմիր ու կարմիրԳնդակներն էին թռչում ու շաչում:
Եվ ընկնում էին ընկերները մերՍատանայական խուճապի միջում:
Եվ ընկնում էին անգի՛ն ընկերներ:
Եվ վերջին անգամ մեզ էին կանչում:

Եվ երբ արևը բարձրացավ երկինք,Եվ մենք լույսի տակ իրարու գտանք —Մեռելների պես սփրթնած էինք,Չէինք հավատում, որ ապրում ենք, կանք.Անխոս հայացքով իրար թաղեցինք,Իրար հոգու մեջ գերեզման մտանք:

* * * * * * * * * * * * * * * *
Նրանք մնացին ձյունոտ դաշտերում՝Քաղցած գայլերի ոհմակներին կեր,Այնտեղ, ուր ընդմիշտ տանջանքն է լռումԵվ հոգին դառնում անհունին ընկեր.Ուր իբր հիշատակ կյանքերից սիրուն —Մնում են միայն այլանդակ գանգեր:
Ու մութ է հիմա այնտեղ, ամայի,Քամին է միայն ոռնում ու կոծում,Տոնելով վայրագ հարսնիքը Մահի՝Նենգավոր ու խոր ձյուների ծոցում:
Եվ ո՞վ կգնա, և ո՞վ կնայիԱնդրշիրիմյան տոնող Աստծուն...
* * * * * * * * * * * * * * *
Իսկ մենք ապրում ենք ու շնչում ենք դեռԱյս խայտանկար, ավերակ գյուղում,Ուր ամեն տան մեջ մա՛ հ է ու ավեր,Ուր ամեն վայրկյան արյուն է ցողում,Ուր ամեն վայրկյան լարում է դավերՔմահաճ բախտի ժրաջան մեղուն:
Եվ առօրյա է հիմա մեզ համարՄարդկային անթաղ, այլանդակված դին:
Ահաբեկիչի քրքիջով համառՄենք կեր ենք նետում անկուշտ անդունդին:
Եվ իմաստ չունի այլևս հիմարՃակատագրի որոշած Անդին:
Եվ գինին այստեղ ծորում է առատ,Եվ հարբում ենք մենք կարմիր խնջույքում:
Այլևս չկա և ո՜չ մի արատ,Որ ծաղիկ չտա մեր գինով այգում:
Պատրաստ է ընդմիշտ մեր զոհը պարարտ՝Մենք՝ զոհ, մենք՝ դահիճ՝ ուրիշի ձեռքում...
VllI
…Երեկ առավոտ բարձրացա կանուխԵվ լուռ կանգնեցի բլուրի վրա:
Հեռուն՝ զնգալով իջնում էր մի ուղխ,Լսում էի ես կարկաչը նրա:
Կապույտ երկնքում ո՜չ ամպ կար, ո՜չ ծուխ:
Եվ ես մոռացա՛ տաժանքն առօրյա…Ա՛խ, գյուղակների շուրջպարը կանաչ՝Դաշտերի ոսկի՛ հեռաստաններում,Ուր մի անսահման թախիծ կա փռածԵվ մի հոգեթով տխրության հեռու,Ուր հավերժության ցնորքը անհասՃախրում է կարծես ոսկի՛ դաշտերում...
Ամեն ինչ այնպես անդորր է ու կույս,Որ չեմ հավատում կարմիր երազին:
Միրաժի նման փարվում է հոգուսԱնէ աշխարհի քնքշությունը հին:
Բայց չէ՞ որ այստեղ ապրել են անհույս —Եվ չե՜ն էլ լսել քնքշության մասին…
Օ՛, խորհուրդների հավերժական մա՜յր,Որ տառապանքի ու տարփանքի մեջՀղանում ես միշտ կյանքեր անհամար —Հազար գույներով՝ հազա՜ր ելևէջ, —Որ հղանում ես աշխարհի համարՀավիտենական կշռույթների վեճ...
О՛, դո՜ւ, բարբարո՛ս, խելագա՛ր, ցավո՛տ,Երբեմն իմաստուն, երբեմն — գազան,Աշխարհներ այրող կախարդական խո՛տ,Աշխարհներ շինող բախտի գավազա՛ն, —Դիվային ոգի՝ ճահիճների մոտ,Ոչնչի՛ մասին — աղո՛թք սրբազան...
...Ու պե՛տք է քայլե՛լ ու քայլե՛լ համառ՝Ապրելու հսկա տենչը բեռ արած —Քայլել անիմաստ մի կյանքի համար,Մարել — ու վառել աստղերը մարած,Որ — տիեզերքի զառանցանքը մառՉցնդի՛ երբեք ու մնա — երազ...
1915 — 1916
Տաճկաստան — ՊարսկաստանՀայկական VII Կամավորական բանակ
ՎԱՀԱԳՆ
Փրկությանդ արև՝ Վահագնին տեսար...Հ.ՀՈՎՀԱՆՆԻՍՅԱՆ
Հրդեհի աստված, հրդեհ ու կրակ,Օ,Վահագն արի: 
— Տեսնում եմ ահա,Որ ծիծաղում ու քրքջում են նրանքԱրնաքամ ընկած դիակիդ վրա:
Թե մի՞ֆ էիր դու...Եկան, երգեցինՄի հին իրիկուն գուսանները ծեր,Որ հզո՛ր ես դու, հրոտ, հրածի՜ն,Որ դո՛ւ կբերես փրկությունը մեր:
Եվ հավատացինք, հարբած ու գինով,Որ դու կաս՝ հզոր, մարմնացում Ո՜ւժի —Իսկ նրանք եկան՝ արյունով, հրովՄեր երկիրը հին դարձրին փոշի...Եվ երբ քարշ տվին դիակդ արնաքամ,Որ նետեն քաղցած ոհմակներին կեր —Մեր կյանքի հիմներն անդունդը ընկանԵվ արնոտ միգում ճարճատում են դեռ…
1916
ԱԹԻԼԼԱ
Топчи их рай, Атилла!Вяч. Иванов
I
Դարերի խորքից արթնացած նորից՝Անցնո՛ւմ եմ ահա երկրի դաշտերում.Նայում եմ դեպի հրդեհվող հեռուն՝Դարերի խորքից բարձրացած նորից:

Ինձ թաղել էին ոսկի դագաղումԻմ հոները մի հեռավոր գիշեր:
Եվ ո՜չ մի արքա տեղըս չգիտեր —Եվ աճյունիս հետ ոչ-ոք չէ՜ր խաղում:

Մոռացե՛լ էին արքա Աթիլլին:
Եվ հեգնում էին երազը նրա...Եվ կարծում էին, որ մեռել է նա...Իսկ ես — բարձրացել, անցնում եմ կրկին:

Եվ հրդեհների բոցերը դեղինԽանձում են ահա աստղերը նորից.Էլ չե՜ք մոռանա, չե՜ք հեգնի էլ ինձ՝Հոների արքա հզո՛ր Աթիլլին:
Ես կրկին ահա քանդում եմ, վառում.Քաղաքներ, գյուղեր փլչում են իմ դեմ.Եվ այս անգամ ես՝ գո՛ռ, անհա՜ղթ արդեն՝Մի կարմիր գիշեր կմտնեմ Հռոմ…
Եվ իմ երկաթե բռունցքովը եսՁեր տաճարները անդարձ կքանդեմ.Նորի՛ց կսողան արքաներն իմ դեմ՝Մանր, ճահճային ճիճուների պես...
Նրանք — խեղկատակ ու ողորմելի,Որ, կույր, խնդացին նստած կրկեսումԵրբ Թեոդոսը տեսավ երազում,Որ կոտըրվե՛լ է նետը Աթիլլի:

Նրանք, որ մի օր իմ անակընկալՄահով կուրացած, որպես երազում,Մի ինչ-որ հանգի՛ստ էին երազումՀոգնած մարդկության ու իրենց համար:

Եվ չըգիտեին, որ ես չե՜մ մեռել,Որ ես չե՜մ մեռնի, որ եղել եմ, կամ՝Նորի՜ց կքնեմ, նորի՛ց կարթնանամ. —Ես — հազարանուն՝ Մահ, Ավերք ու Նեռ...
II
Տեսնում են նորից իմ աչքերը նեղ,Որ սեգ նժույգիս սմբակների տակՑնդում են, որպես տարտամ հիշատակ,Ձեր երազային շենքերը բյուրեղ...
Հե՛յ, արևմուտքից մինչև արևելքՊիտի հրդեհեմ ու քանդե՛մ հիմա՝Ես — արքա՛, աստվա՛ծ, ավերմո՜ւնք ու մա՛հ,Ես — ճշմարտության խարազանը մերկ:
Եվ թո՜ղ աշխարհի տերերն իմանան,Եվ խոր ըմբռնեն մի վերջին անգամ,Որ եղե՜լ եմ ես, կլինե՛մ ու կա՜մ,Ե՜ս — անհերքելի ու հավերժական…
Եվ թո՜ղ մարդկային ցեղերն առանձինՀավիտյան հիշեն աղոթքում, երգում,Որ խոտ չի՛ բուսնի այլևս այն երկրում,Որով անցել է Աթիլլի հին ձին...
Թող հիշեն նոքա, որ կամքս բռնի,Քանդումի, հրի իմ ցնորքը հին, —Երբեք չի՛ ցնդի, երբեք չի՜ մեռնի,Ոչ-ոք չի՜ հաղթի արքա Աթիլլին...
III
Իսկ երբ մի գիշեր կրկին հագենամ,Երբ հոգնի խաղից մարմինս արի —Նորի՛ց կքնեմ մի քանի տարի,Ոսկի դագաղիս գիրկը կգնամ:

Եվ ինձ իմ մռայլ հսկաները խենթ,Առանց աղոթքի և առանց խոսքի, —Նորի՜ց կթաղեն դագաղում ոսկիԵվ թաղողները կթաղվեն ինձ հետ —
Որ իմ մարմինը ո՛չ-ոք չգտնի,Որպեսզի ո՜չ-ոք երբեք չիմանա,Թե ո՜ւր է թաղված հոն Աթիլլը — նա,Որ հավասարեց ձեր փառքը գետնի...
Որպեսզի կրկին, երբ երկրի հրիցԵրկնի աստղերը գանգատվեն քարին՝Իր հին երազին մի՜շտ հավատարիմ —Արքա Աթի՛լլը բարձրանա նորից...
1916, Մոսկվա
ԱԶԳԱՅԻՆ ԵՐԱԶ
(Պոեմ երգիծական և ողբերգական)Բուրդը դրին ու գզեցին...ԱԹ. ԽՆԿՈՅԱՆ
1
Ցերեկի վազքից, հոգսերից հոգնած՝Տուն վերադարձա գիշերի կիսին:
Իսկույն քնեցի: 
Եվ մեկ էլ, հանկարծ,Մի երազ տեսա հայ ազգի՜ մասին:
Ես չեմ հավատում ո՜չ մի երազի:
Բայց արթնանալիս վախեցա, ասի.Վատ բան է ասում իմ երազը այս՝Ինչ էլ որ լինի — տեսիլ թե երազ —Ինչ էլ որ լինի — պատմեմ աշխարհին,Թող օրը անցնի — ու հետը բարին:

2
Գիշերը գնաց, բայց երկա՛ր, երկա՛րԻմ սրտի վրա ծանր, որպես քար,Մի թախիծ մնաց երազից էն մութ —Մի ճնշող թախիծ, ծանր մի խորհուրդ:
Ու մաշում է ինձ թախիծը հիմա.Մութ, խորհրդավոր, սառը, որպես մահԳիշեր ու ցերեկ նվում է կարծես —Եվ խելքս արդեն կորցրել եմ ես:
Շրջում եմ մենակ օրերիս միգում,Մխում է ցավը իմ հոգնած հոգումԵվ չեն ամոքում էլ հույսերը սին...— Բայց ես մոռացա երազիս մասին:

3
Քնել էի խոր: 
Աչքերիս առաջՓռվել էր մի մութ, անթափանց մշուշ:
Կուրծքս բարձրանում ու իջնում էր ցած՝Զգում էի, որ քնել եմ անուշ:
Քնել էի խոր: 
Եվ ահա հանկարծԹվաց ինձ, որ ես բարձրանում եմ վեր:
Սիրտս մի մթին տագնապով զնգացՈւ սուր կարոտով սկսեց ցավել:
Նախ թվում էր ինձ, որ թռչում եմ ես,Բայց տեսա հետո, որ վերը, օդում,Կախվել է հոգիս, որպես աչք հրկեզՈւ վարը իշխող խավարն է դիտում:
Ու սո՛ւր հաճույքից ճչում էի ես,Բայց խորթ էր ձայնս՝ մի կարկառ հնչյուն: 
—Զգում էի լոկ, որ երկնի միջումԿախված է հոգիս, որպես աչք հրկեզ: 
—
4
Ու մութ էր շուրջս, մի մթին գիշեր:
Աշխարհը հեռուն քնել է լռին:
Երկնքից կախված նայում էի եսՎարը տարածված երկրի խավարին:
Սկզբում ոչինչ դեռ չէր երևում.Խավար էր միայն, մառախուղ ու մութ:
Բայց հետո հանկարծ հեռու-հեռևումԿարմիր բռընկեց մի կրակ աղոտ:
«Հիվանդ կա» ասի մտքիս մեջ ինձ ես.«Հիվանդի համար կրակ վառեցին»:
Ու միտք անելով ինքս ինձ էսպեսՆայում էի ես այդ կարմիր կայծին,Երբ նրա կողքին, հապշտապ, արագ,Տագնապով վառվեց մի ուրիշ կրակ:
Հետո մոտեմոտ, իրար հետևի՜gՈւրիշ կրակներ վառվեցին նորից —Ու ծուխ բարձրացավ, ու հրդեհ, ու բոց.Հսկա լեզուներ վառվեցին միգում —Եվ մեկը ասաց իմ քնած հոգուն,Որ վառվում է ողջ երկիրը Հայոց...
5
Ու, ծուխ շնչելով արնագույն մուժում,Նայում էի ես վառվող հրդեհինԵվ տեսնում էի՝ վարը, մշուշումՎառվում է ահա մեր երկիրը հին:
Եզերքից-եզերք հրդեհը դեղինԳրկել էր Հայոց աշխարհը, ու նաԱնկամ հանձնված կարմիր հրդեհինՎառվում էր հսկա քուրայի վրա:
Արևի հսկա մի շողքի նմանԶարկել էր բոցը Արարատ սարին,Որ վառվում էր տոթ, պարում ալվլան,Ողջակեզ դարձած խավար աշխարհին:
Ու լուռ էր այնպես. ձայն, շշուկ չկար.Կանգնել էր կարծես ժամանակը քար,Որ հրդեհը այդ հավիտյան տևի...Կրակահանդես, տոն էր երևիՏոթ, արնակրակ հրդեհը այդ վառ —Աշխարհի համար — մարդկության համար...
6
Նայում էի ես սրտով հրատապՈւ թարթում էին աչքերս մխից —Երբ տեսա հանկարծ, որ մեկը, շտապ,Փախչում է ահա հրդեհի տեղից:
Հրդեհի կարմիր լույսով ողողված՝Կարմիր էր թվում թուխ դեմքը նրա:
Վազում էր, գլուխն ու ճակատը բաց,Ե՜վ աչքերը իր — կրակի քուրա —Բոցկլտում էին քինոտ ու դաժան.Եվ շրթունքներով թուխ ու ալևորՄռմռում էր նա, երդվում էր նա, որՉի՜ դրժի երբեք ուխտը սրբազան:
Ո՞ւր էր նա փախչում և ինչո՞ւ համար,Ինչո՞ւ էր վազում ու երդում անում: 
—Քարոտ էր ուղին, հրդեհ ու խավար,Բայց վազում էր նա, չէր հանգստանում:
Երբեմն միայն թաշկինակը իրՄոտեցնում էր շրթերին կարմիրՈւ շրթին սեղմած ձյուն-թաշկինակումԽեղճը հազալով արյուն էր թքում:
Եվ նորից, պարզած զույգ ձեռքերը վեր,Հերոսի նման անփույթ, անձնըվերՎազում էր առաջ ու երգ էր երգումՎրեժաժպիտ ու մահագուշակ —Ու ծածանվում էր նրա աջ ձեռքումԹաշկինակը իր, որպես դրոշակ...
7
Երբ հուրը մնաց սարի ետևում —Կանգ առավ մի պահ այդ մարդը հանկարծ,Երկչոտ աչքերով նա զննեց հեռուն —Բայց չէր երևում կրակի մի կայծ:
Խորունկ շունչ քաշեց ու նստեց քարին:
Մի-երկու վայրկյան սպասեց լռին. —Գիշեր էր շուրջը, խաղաղ ու հանդարտ:
Եվ ահա, որպես փորձըված մի մարդ,Մատները դրեց շրթունքների մեջԵվ երկու անգամ բարձր, զի՜լ սուլեց:
Եվ ահա մեկ-մեկ, իրար հետևից,Դուրս եկան նրա ընկերները քաջ,Մոտեցան նրան, բռնեցին թևի՜ցՈւ հուզված՝ կեցան ընկերոջ առաջ:
Ի՞նչ արիր, Ահո՜, — հարցրին նրան: 
—Բայց Ահոն չուներ լեզու ու բերան.Սրտի տրոփից չէր կարող խոսել:
Խնդրեց մի վայրկյան, մի քիչ սպասել,Շրթերը ծամեց, բարձրաձայն հազաց —Ու հուզված ձայնով նա այսպես ասաց.«Հորիզոններում տիեզերական,Ուր աստղ ու լուսին բոցկլտում են վառ,Աշխարհում այս մութ, նենգ ու խոլական —Ո՜չ մի ազգ չկա հայի պես թշվառ...»:
— Լավ, ճառ մի՜ խոսիր, մենք այդ չենք ուզում,Գիտենք, որ ճառեր դու լավ ես խոսում.Դու մեզ այն ասա՝ ի՞նչ արիր, Ահո՜, —Ճառերը հետո, խոսքերը հետո:
Դու, որ քաջ ես միշտ, շիտակ, անսասան —Կատարի՞ր արդյոք պարտքդ սրբազան:
— Իհարկե, տղերք... ի՛նչ խոսք այդ մասին. —Ձեռքը դնելով ընկերոջ ուսինՆորից սկսեց Ահոն քաղցրաձայն(Այդ մարդը ուներ այնպիսի մի ձայն,Որ եթե խոսեր մի մութ փողոցում —Կասեիր՝ այնտեղ սրինգ են ածում...)« — Վառվում են այնտեղ երեխա ու կին...»:
Բայց ընկերները խզեցին կրկինԽոսքերը նրա: 
— «Ի՞նչ արի՜ր, ասա,Պատմիր սկզբից եղածը գործի»: 
—Ու պատմեց Ահոն. — «Հենց որ տեղ հասաԱռաջին գյուղում հրդեհը գցի:
Խավար էր, տղերք... ի՞նչ իմանայի...Դուրս եկավ սակայն, որ... գյուղ է հայի...Բայց էս դեռ ոչինչ, դեռ ոչի՜նչ, տղերք.Այն էր՝ հավաքվել մարում էինք մենք՝Ջուր էինք լցնում կրակի վրա —Տեսնենք հարևան տեղերից ահաՕգնության եկավ գյուղը դրացի.Լավ է, կմարենք, մտքումս ասացի —Մեկ էլ էն տեսա, որ կրակը թեժ,Որպես մի վիշապ, ագահ մի հրեշ,Հնոցի նման բռնկվեց միգում...Ու գյուղը մնաց կրակի գրկում:
Եվ մենք հասկացանք, որ մեր դրացինՔարյուղ է լցնում մեր փոքրիկ կայծին...Ու կայծը ահա մի հրդեհ դառավ —Այսպես մեզ խաբեց դուշմանն անիրավ...Ու քամի ելավ, մռնչաց ահեղ —Կրակը ցրեց, տարավ ուրիշ տեղ,Այդտեղից վառվեց գյուղը հարևանՈւ ծուխ բարձրացավ, ու հրդեհ, ու բոց, —Նայեցի՜ մեկ էլ — հրդեհի նմանՎառվում է, տեսնեմ, աշխարհը հայոց...Կրա՛կ է այնտեղ, ու հրդեհ, ու մահ —Հայոց աշխարհում հրդեհ է հիմա»:
Ու լռեց Ահոն: 
Ու բարձր հազաց:
Զայրույթը մի պահ խեղդեց բոլորին:
Եվ ահա նրանց Վետերանը հինՎեր թռավ տեղից ու խռպոտ ասաց,« — Վայրկյանը խփեց... 
Օ, այո՜, այո՜...Կռիվ ու վրեժ, — չսպասենք իզուր:
Մենք մնանք այստեղ — դու գնա, Ահո՜,Հայոց աշխարհի ահազանգը տուր»:

8
Ու նորից Ահոն ընկավ ճանապարհ:
Գիշեր էր շուրջը, ահռելի խավար,Բայց վազում էր նա ու չէր սայթաքում.Այնպես էր գնում խավարի գրկում,Որ տանն էր ասես, գորգերի վրա —Սովոր էր մթին հայացքը նրա:
Մի անգամ միայն խեղճը սայթաքեց —Բայց խռպոտ հազաց, արնագույն թքեցԵվ իսկույն նորից նա ոտքի թռավ.Մի զարմանալի աշխույժ էր, իրավ,Որ ուներ կյանքում այդ մարդը հիվանդ —Մի զարմանալի, հանճարե՛ղ եռանդ:
Ես մտածեցի՝ «Ազնի՛վ ծերունի,Խեղճը թոքերի բորբոքում ունի,Բայց իր աշխույժով պատանի է դեռ —Գիտե սրբազան պարտքը կատարել:
Քո այդ անձնըվեր եռանդի համարՔեզ փառք ու պատիվ, հիշատակ անմար:
Ով չի օրհնում քեզ — սրիկա է նա:
Եվ ո՞վ չի ների, եթե իմանա,Որ դու մի չնչին սխալ ես արել —Նրանց գյուղի տեղ — մեր գյուղն ես վառել...Օ, այո, Ահո՜, ազնի՜վ ծերունի՜.Ով գործ է անում — նա սխալ ունի, —Անսխալ մարդիկ աշխարհում չկան —Աստված է միայն անսխալական...»:

9
Մինչ վազում էր նա դաշտում ամայի,Ուր մութ էր ու մուժ, մշուշ էր մահի, —Ճամփին մնացած ընկերները հինՍարի տակ նստած սպասում էին:
Վառվող սրտերով, աչքերը կրակ,Խավարի գրկում նստոտած — նրանքՄտորում էին աղետի մասին.Եվ ահա, քինոտ ժպիտն երեսին,Վեր թռավ տեղից Վետերանը ծերԵվ ազդու ձայնով սկսեց խոսել. —«Ընկերներ, ասաց, եղբայրներ անգին,Վառվո՛ւմ է հայոց աշխարհը կրկին...Հասկանո՞ւմ եք դուք մտքով վերահաս,Թե ի՞նչ են ասում կարճ խոսքերը այս...Հայոց աշխարհում հրդեհ է կրկին...Այսինքն այնտեղ երեխա ու կինՎառվում են հիմա անխիղճ կրակումՈւ կյանք են հայցում, ու կյանքի փրկում:
Ընկերնե՜ր, սակայն խոսքերը այս խուլՈրքան էլ հնչեն անհույս ու տխուր, —Ընկերնե՜ր, այս սև խոսքերում անգամՄի բան կա՝ անչա՛փ մխիթարական.— Դուք տեսաք կարծեմ, որ մի քիչ առաջ,Դեպի հեռավոր ուղիներն հառածԻր աչքերը սև, կրակոտ ու վառ —Մեր ընկեր Ահոն ընկավ ճանապարհ:
Ես դեռ չեմ ուզում շեշտել, որ նրաԳոյությունը լոկ մեր երկրի վրաԿբավե արդեն, որ ցրե իսկույնԱմեն մի անմիտ հուսահատություն...Եվ ո՞վ չըգիտե նրա փառքը մեծ.Նա որ տեղ հասավ ու զանգը տվեց,Զանգը մարտակոչ, աշխարհասասան —Կհիշեն իսկույն ուխտը սրբազանՈւ եզերքներից, կողմերից հեռվիԴուրս կգան նորից մի ահեղ կռվի,Եվ մենք, անվհատ, անվախ, անձնվեր —Կերթա՜նք փրկելու ժողովուրդը մեր...Ու շունչ կքաշե մեր ցեղն արնաքամ —Օ, ա՜յս է ահա մխիթարական.Օ, ստրուկ է նա, ով որ սիրտը դող,Յուր կյանքի համար կռվել չի կարող:
Նա՜ է այս կյանքում ապրելու արժան,Ով աստվածային ցասումով դաժանԳիտե թշնամու արյունը քամել.Ով գիտե նրա արյունը խմել,Նա չի հալածվի գերության ներքո.Կռվով կգտնես իրավունքը քո...»:
— Շատ ես աղմկում, ընկեր Վետերան, —Ձայն տվեց հանկարծ ընկերը նրան —Ու թռավ, կանգնեց մի քարի վրա.Լեգեոն էր հին անունը նրա —(Որ թե թարգմանել դուք կարողանաք՝Հայերեն լեզվով կլինի «բանակ»):
Դողում էր նրա մարմինը ամբողջ.Բարձր քրքջալով խոսքին ընկերոջ՝Խոսել էր ուզում, չէր կարողանում.Խեղդում էր նրան զայրույթը անհուն:
Բայց զսպեց իրան, զայրացկոտ հազացՈւ հզոր ձայնով հաղթ, հաստատ ասաց.— «Ես չեմ հավատում ձեր սին խոսքերին.Չեմ կարող լինել խոսքերի գերին.Հայո՛ց աշխարհում արյուն է հոսում —Դուք կանգնել այստեղ ճառեր եք խոսում...Ո՜չ, ես չեմ կարող: 
Ես ասում եմ, որԱմենից առաջ գործ է հարկավոր:
Դուք կանգնեք այստեղ դաշտում ամայի.Ես կերթամ ահա երկիրը մահի,Կզոհեմ ա՜յնտեղ ես իմ կյանքը, ինձ,Գուցե և մեկին փրկեմ կրակից...»:
Եվ ճիշտ որ, իսկույն, առանց նայելու,Նա ճամփա ընկավ՝ իր խոսքին հլու:
Վետերանն ուզեց կանչել, համոզել,Բայց ընկերն արդեն կորել էր, չկար:
Եվ նա վերստին սկսեց խոսել,«— Ես խենթ չեմ, ասաց, կույր ու խելագար.Իմ սիրտն էլ, ասաց, այդպես է ուզում —Բայց կա սառը միտք, քարե համոզում,Որ շտապելով ոչինչ չես անի —Քամու բերածը քամին կտանի...»:
Եվ այդպես, հուզված, զայրույթը հոգում,Աչքերում կրակ, թույն ու բորբոքում —Նա դեռ շատ կանե՜ր վեճ ու ղալմաղալ,Բայց երկինքն հանկարծ սկսեց դողալ:
Դողում է՜ր կարծես երկինքը ամբողջ...Վետերանը ծեր քար կտրեց ասես.Շշնջաց միայն շրթերով դողդոջ.— Տղերք, Ահոյի ահազանգն է էս...
10
Եվ ճիշտ որ. անհուն գիշերի գրկումՄռնչում էր խուլ, ողբաձայն երգում,Ու հոսում էր հորդ ձայնի մի հոսանք.Ճչում էր կարծես վիթխարի մի զանգ:
Ու ղողանջները գիշերի գրկումՄագլցում էին հորիզոնն ի վեր:
Ես մտածեցի՝ մինչ հիմա կյանքումՈվ է այսպիսի ահազանգ տվել,Որ արթնացնի քուն մտած մարդուն...Բայց հարցս թվաց սրբապղծություն:
Օ, ո՜չ մի ժամկոչ չի զանգել այդպես,Թեկուզ հրդեհներ շատ է պատահել:
Չէ՞ որ ազգը մեր քնած է ասես —Մեր քնած ազգին այդպես է վայել...Այս զանգը ազգիս թող խրատ լինի,Որ արթուն մնա, որ էլ չքնի...Մինչ ես, դողալով տերևի մի պես,Միտք էի անում ինքս ինձ այսպեսՈւ նայում էի իմ մութ անկյունից —Ժողովուրդն ահա արթնացավ քնից:
Ամենից առաջ մեծերն արթնացան:
Եվ ահա շտապ, խմբերով ցիր-ցան,Բոլոր կողմերից եկան կրակունՈւ հավաքվեցին զանգատան բակում:
Ամենից առաջ մի խենթ էր հասել(Անունը նրա չեմ ուզում ասել) —Զարթնել էր թե չէ՝ գիշերի մթումՎազել էր իսկույն դեպի զանգատուն:
Եվ ահա, անմահ հերոսին վայելԱնմար եռանդով զանգում էր նա էլ:
Եվ ժողովրդի զարթնելու հուսովԶիլ զանգում էին նրանք երկուսով:
Ու նրանց հուժկու ձեռքերի տակինԴղրդում էին զանգերն ահագին,Դողում էր նաև զանգատունն ամբողջ —Ու ձայն էր կտրել հորիզոնը ողջ:

11
Վերջապես նրանք, երբ քիչ հոգնեցին,Ժպտացին իրար — ու վար նայեցին:
—Ու սիրտը նրանց խնդաց զնգոցով,Երբ տեսան նրանք բազմությունը ծով,Որ վարն հավաքված իրենց էր նայում —Հերոսնե՛ր էին նրանք այդ պահուն...Ծփում էր այնտեղ բազմությունը հոծ.Հավաքվել էին մեծերը հայոց,Ու աչքերն հառած դեպի զանգատունԱղմկում էին գիշերի մթում:
Աղմուկը սակայն երկար չտևեց.Բարբառեց հանկարծ խենթը վերևից —Ու տիրեց իսկույն լռությունը քար,Կարծես ներքևում ոչ մի մարդ չկար:
Աղբյուրի նման կարկաչուն ու հորդ,Մերթ մեղմ ու անուշ, մերթ անչափ խրոխտ,Մերթ ինչպես վերից փոթորիկ սուրա —Հոսում էին վար խոսքերը նրա...Ու այս էր ասում այդ մարդը վերից.« — Ընկերներ, հայոց աշխարհում նորիցԿրակ է ընկել, ու մրրիկ, ու մահ.Ընկե՜րներ, համառ խմբերով հիմաՄենք պետք է իսկույն, անվախ, անվեհեր,Երթա՜նք փրկելու ժողովուրդը մեր:
Գիտեմ, ձեր սրտում տիրում է հուզում.Դուք անշուշտ հիմա գտնել եք ուզում:
Թե ո՞վ է նորից աշխարհը վառել, —Կամ մինչև հիմա մենք ի՞նչ ենք արելՄեր ժողովուրդը փրկելու համար.Որպեսզի հարցը չմնա խավարՈւ ոչ մի գաղտնիք մեր մեջ չմնա —Ամեն ոք թող այս խոսքերս իմանա»:
Եվ նա սկսեց պատմությո՜ւնը հին.Ո՞վ չի իմացել, որ մեր թշնամինԽաբող է ու նենգ, ու վախկոտ, ու մութ.Եվ ասում էր նա. «Ոչ մի ժողովուրդՉի սիրում խարդախ թշնամուն մեր չար,Այնինչ ազգը մեր աստվածահանճարԶարմանք է լցնում սրտում բոլորի —Իր բախտով դաժան ու կռվով արի:
— Այո, ընկերնե՜ր: 
Աշխարհը՝ ամբողջՈղբում է հիմա աղետը հայոց,Չի կարողանում մեր վշտից քնի,Ուզում է մի կերպ, մի բանով օգնի,Ու իր հեռավոր, լուսավոր ափումՄեր վշտի համար արցունք է թափում:
— Հայրենակիցնե՜ր, թե ամեն մի մարդԹափելու լինի մի շիշ արտասուք —Մեր երկիրն էլի՜ կխնդա զվարթՈւ էլ չի լինի ավերում ու սուգ:
Հայրենակիցներ, հաշվել եմ, գիտեմ,Եվ երդվում եմ մեր հրդեհովը վառ, —Արտասուքն այդքան կբավե արդենՄի փոքրիկ հրդեհ մարելու համար:
Եվ հետո — երեկ, երբ խղճով հանգիստՔնել էիք դեռ բոլորդ անխռով —Մեր անզուգական բարեկամներիցՋուր ենք պահանջել մենք հեռագրով:
Սակայն մինչև գա օգնությունը այդ —Ով մի սուր առած, ով թեկուզ մի փայտ,Շարքերով անծայր, ստվար, բազմահոծ —Երթա՛նք փրկելու ժողովուրդն հայոց...»:

12
Երբ ձայնը նրա խզվեց զնգոցով —Վարը հավաքված բազմությունը ծովՄռնչաց ինչպես մի քաջ անվեհեր. —— Էրթա՛նք փրկելու ժողովուրդը մեր:
Քիչ մնաց վերից մռնչամ ես էլ.Իմ ամբողջ կյանքում ես չէի տեսելՄեր ճղճիմ կյանքի անթափանց մթումԱյդպիսի անկեղծ ոգևորություն:
Եվ աչքս հառած հուզված ամբոխին՝Ես կծում էի շրթունքները իմ, —Նման էր ողջը երազի, քնի.Վախենում էի, որ երազ լինի...Տեսնելով սակայն, որ չեմ արթնանում,Խո՛ր ակնածանքով, հարգանքով անհունԵս մտածեցի. աշխարհում այս մութԻնչե՛ր չի անում ժամկոչը հմուտ...Անհասկանալի հրաշք ես դու, կյանք, —Բավական էր մի ազդու ահազանգ —Եվ փրկվեց ահա մեր ազգը մահից:
Եվ չէի ուզում հավատալ ես ինձ,Բայց երբ որ մեկ էլ նայեցի ես վար —Չհավատալու էլ հնարք չկար:
Չռած աչքերով տեսնում էի ես.Ներքևում ահա, հրձիգներ ասես.Ձեռքերին կարմիր լապտերներ առածՄեր խենթն ու Ահոն ընկել են առաջ —Հետքերից գցած բազմությունը հոծԳնում են փրկեն ժողովուրդն հայոց...
13
Ու զարմանք կտրած, սրտիս խնդություն,Ես նայում էի — չէի հավատումԲախտից կուրացած իմ թաց աչքերին.Եվ արցունքները հորդ հոսում էինՃամփեքի վրա նրանց սրբազան...«Երանի՛ նրանց, որ ձեզ չտեսան, —Բացականչեցին շրթերս դողդոջ.— Քանի որ նրանք աշխարհում այս փուչՉեն տխրի հետո, երբ դառնա երազՈգևորության սուրբ վայրկյանը այս...»:
Ու գնում էին նրանք անձնվեր, —Ունեի՛ն կարծես քաջության թևեր...Նույնիսկ գիշերի միգում անթափանցԵս տեսնում էի թևերը նրանց,Որ տանում էին թափորն անվեհեր —Աստվածաընծա, սրբազա՛ն թևեր:
Խավար գիշերի գրկում ահավորՔայլում էր նրանց խումբը թևավոր,Գնում էր դեպի երկիրը հրի —Մի խումբ էր կարծես հրեշտակների...
14
Եվ ահա նրանց աչքերի առաջՀեռուն, մշուշում բռնկվեց հանկարծՎառ, արնանման կրակի մի դեզ,Մի հսկայական լեզու էր ասես —Ու մութ գիշերի լնդերքն էր լիզումԱյդ հսկայական, այդ կարմիր լեզուն:
Ու աչքերն հառած լեզվին հրածինՆրանք քարացան — ու սուր զգացինՎառվող դիերի բույրը ահավոր...Լսեցին նրանք կանչեր հեռավոր,Ճիչեր տխրաձայն ու աղեկտուր,Որ կանչում էին ու տանջում իզուր...Եվ ահա, հրե այն լեզվի նման,Բռնկվեց նրանց սրտում անձնվերԱզնիվ վրեժի ու ատելությանԹույնը սրբազան ու աշխարհավեր:
Եվ այն է՝ նրանք ուզում էին որԱնցնեն անիծված սահմանն ահավորԵվ նետեն իրենց հրդեհը անանց —Մշուշում հանկարծ դեմ ելան նրանցԽմբեր կիսամերկ ուրվականների,Որ փախչում էին ճանկերից հրի...Ու փախչում էին նրանք քայլերեր.— Կիսամեռ մարդիկ, կիսավառ կիներՈւ ծերունիներ տեսիլանման.Հայոց աշխարհի ժողովուրդն էր այն,Որ ահաբեկված սրից ու հրիցՓախչում էր անդարձ հայոց աշխարհից.
15
Երբ նրանք այդ սև պատկերը տեսան —Հրաբուխ դարձավ քենը սրբազանՆրանց անվեհեր ու վեհ սրտերում.Եվ ահա, այդ սուրբ զայրույթով եռունՈւ մռնչյունով աշխարհասասանՄի թռիչք արին — ու հրին հասան:
Տեղ հասան տեսան — շատ են ուշացել.Իրենցից առաջ շատերն են հասելՈւ իրենց նետած կրակի մեջ վառԱշխատում են մի եռանդով անմար.Կրակի միջից իրեր են հանում —Եռանդով անմար, աշխույժով անհուն:
Նայում էր Ահոն վառվող կրակին —Եվ ահա այնտեղ նա տեսավ մեկին,Որ իրեն նետած կրակը անելՈւզում էր մի բան հրդեհից հանել:
Ճանաչեց նրան — ու շշմած մնաց...Ու թվաց նրան, թե ինքը քնածԵրազ է տեսնում ընկերոջ մասին...Բայց երբ որ տեսավ ընկերոջ ուսինԲոցը, որ նրան ուզում էր լափի —Բղավեց խզված ձայնով տագնապի.— Հե՛յ-հե՛յ, դո՜ւրս արի, Լեգեոն եղբայր:
Բայց չէր լսում նա: 
Նույն ջանքով անմարԿրակի տակից քաշում է մի բան —Ու նայում էին բոլորը նրան:
— Օ, սաղամանդրա առասպելական,Հայը իր փառքով քեզ է պարտական. —Աղաղակեցի ես ձայնով հուզված —Բայց նա նույն պահուն ձեռքերով կիզվածԴուրս քաշեց հրից այլանդակ, դեղինՄի անմիս դիակ — ու մի անկողին:
Երբ դուրս եկավ նա ու բեռը դրեց —Դեմ վազեց Ահոն, ամուր համբուրեցՈւ անհուն սիրով փաթաթվեց նրան.— Օ, ցնցող սիրո ցնցող տեսարան...Ահոն երևի դեռ երկա՛ր-երկա՛րԸնկերոջ կրծքին փաթաթված մնար,Բայց ընկերը շատ չուներ ժամանակ՝Սերն համարելով անտեղի հանաք՝Մեղմ հրեց նրան ու հոգսոտ, լռինՄոտեցավ հրից ազատված իրին:
« — Դե, պատմի՜ր, պատմի՜ր, այս ի՞նչ ես անում:
Մեղքս ի՞նչ պահեմ. ես չեմ հասկանում —Գցել ես դու քեզ այդ կրակն անել...Բայց հրի միջից այդ ի՞նչ ես հանել...»:
Ու տխուր ժպտաց Լեգեոնը ծեր.« — Դիակ է, ասաց, մեռած աղջկա.Դիակներ են լոկ այստեղ մնացել —Ուրիշ ժողովուրդ այս երկրում չկա...»:
— Բայց դու, Լեգեոն, դու ի՞նչ ես անում:
— Կրակի միջից ես բուրդ եմ հանում...— Բայց ինչո՞ւ համար, Լեգեոն ընկեր...« — Ախ, Ահո՜, Ահո՜ ... 
Մեծ աղետը մերՊե՞տք է վերջապես մի կերպ մեղմանա...Դուք ի՞նչ գիտեք որ... 
Ես ներկա եղաՄեր ժողովրդի սոսկալի բախտին.Ես ներկա եղա հայ ազգի գաղթինԵվ համոզվեցի, հասկացա ես, որԱմենից առաջ բուրդ է հարկավորՄեր անտերացած, որբ ժողովրդին.Միթե՞ չգիտես, որ ձմռան ցրտինՆա դաշտում թափված, անտեր պիտ մնաԲաց դաշտի վրա, ձյուների վրաՈւ պետք է մեռնի անտուն ու անտեղ —Ո՞վ կտա նրան անկողին այնտեղ...Է, ես խոսելու չունեմ ժամանակ.Գործ է հարկավոր և ո՜չ թե հանաք:
Եվ դու էլ, Ահո, ասա բոլորին,Որ իմ հետևից հանձնվեն հրին՝Բուրդ-բամբակ հանեն կրակի տակից —Իսկ երբ հանեցինք բուրդը կրակից՝Կերթանք, կգտնենք ժողովուրդը մերԵվ բուրդ կտանենք մենք նրան նվեր:
Եվ ժողովուրդը մեր որբ, արնաքամ,Բուրդը գնելով մեր կյանքի գնով —Հանգիստ կքնի առաջին անգամՄի եդեմական, մի անո՛ւշ քնով...»:
Երբ Ահոն այս մեծ խոսքերը լսեցԸնկերոջ առաջ խոնարհվել ուզեց —Ուզեց համբուրել ոտքերի փոշին.Զարմացավ նրա հանճարի ուժին:
Հենց այն էր՝ իսկույն ուզում էր փորձի,Բայց ընկերն ասաց. — «Ուրեմն — գործի,Շո՜ւտ գործի անցեք. գիտեք, որ հիմաՁմեռ է այնտեղ, ու քամի, ու մահ, —Իսկ որբերը մեր պառկած են հողին —Մերկ... գետնի վրա... առա՜նց անկողին»:
Ու նետվեց նորից նա կրակը թեժ,Որպես զոհ կարմիր, որպես ողջակեզ...



 --------------------------------------- 


16
Ու հետևելով սուրբ օրինակին,Բոլորը իրենց տվին կրակին —Ստվար խմբերով կրակը ընկան...— Ախ, գործում նրանց եռանդ կար այնքան,Որ ես, ընկճված նրանց եռանդից,Հայհոյում էի, ատում էի ինձ,Որ չեմ աշխատում, չեմ գործում ես է՜լ,Որ գիտեմ միայն երգել ու խոսել.(Ախ, չէր մոռացել իմ խենթ սիրտը դեռ,Որ երգիչ եմ ես... երկնքի թիթեռ...)Աստված իմ, աստված, ի՛նչ եռանդ էր այդ:
Ես չէի տեսել այդպիսի եռանդ.Չէի է՜լ լսել աշխարհում այս հինԱյդպիսի հսկա եռանդի մասին...Չէր անցել գուցե և մի ակնթարթ(Սրան են ասում իսկական եռանդ) —Կրակի մե՜ջ էլ բուրդ չէր մնացել.Ե՜վ հանել էին, և հարմար բարձելՁիերի վրա բուրդը արնակեզ.Այն արնոտ բրդի մի քարվան էր մեծ,Որ ճամփա ընկավ երգով հաղթականԴեպի հեռավոր վայրը գաղթական,Ուր թափվել էր վար խուռը, բազմահոծ,Հրդեհից փախած ժողովուրդն հայոց:

17
Օ, Իսահակյան եղբայր Ավետիք, —Քանի կան կյանքում Թորգոմյան որդիք —Աբուլ Ալաներ չեն պակսիլ կյանքից...Սիրելի եղբայր, հավատա՜ դու ինձ,Որ երբ ես տեսա երազիս միջում,Թե ինչպես քա՛ղցր է, քա՛ղցր է ղողանջում՝Բրդի քարվանը Լեգեոն մեծի —Աբուլ Ալայիդ քարվանն հիշեցի...Մի՞թե այս բանում մեղավո՞ր եմ ես —Ավո ջան, հոգի՜ս, խնդրում եմ... ներես...Մի՞թե չգիտես, որ մարդ երազումԵրբեմն հիմար բաներ է ասում: 
—Ես էլ, երբ որ այդ քարվանը տեսա —«Աբուլ Ալայի քարվանն է սա» —Չգիտեմ ինչու ասացի հանկարծ...Ախ, չէր մնացել խելքի մի առկայծԱյդ նվիրական, այդ սուրբ վայրկյանին,Երբ աչքիս առաջ օրորվում էինՁիերը՝ բարձած արյունոտ բրդովԵվ Լեգեոնը, երբ սուրբ եռանդովՆրա առաջից քայլում էր հանդարտ...Նույնիսկ ես տեսա, որ լուսե մի վարդՎառվում էր նրա բյուրեղ ճակատինՈւ լույս էր տալիս աշխարհի մութին...Ես այդ վայրկյանին շա՛տ էի հպարտ,Որ մեր ազգն ունի այդպիսի մի մարդ:
Ու սիրտս նրան օրհնեք էր ասումԻմ տարօրինակ, իմ խենթ երազում —Երբ տեսա, որ այդ քարավանը մեծՀին Արարատյան դաշտի մեջ կանգնեց:
Եվ ես լսեցի, որ դաշտում այդ մութԶառանցում է մի մեռնող ժողովուրդ...
18
Ձյուն, բուք էր դաշտում: 
Գիշեր ու քամի:
Ոռնում էր քամին, փնչում էր ու միՄահվան երգ դարձած, ձուլված խավարին,Գնում էր դիպչում հին Մասիս սարին:
Ախ, ինչե՛ր ասես այդ երգում չկար.— Մեռնող պառավի կանչեր խելագար.Ձյունը ճանկռտող հիվանդի հառաչ,Քաղցից անասուն դարձածի բառաչ,Մանկան մղկտանք, որ նվում է խուլ —Մորթում են կարծես նոր ծնված մի ուլ...Ու լալիս էին, ու քրքջում էին.Քրքջում էր քամին, երգում էր քամին,Նվում էր քամին հուսահատ ու խուլ —Ու այս էր ասում այդ երգը տխուր. —«Մա՛հ է այստեղ. հազա՛ր-հազա՛րՀեռանում են ու մարում —Այս անիծված, անհավասար,Արյունահեղ աշխարհում:
Բուք է այստեղ, ձմեռ ու մուժ,Մահվան սարսուռ ու քամի —Տեր է այստեղ մահը խուժդուժ՝Բարեկամ ու թշնամի:
Համրվում են ժամերն անդարձՈւ աշխարհից ցուրտ ու մութՀեռանում է անվերադարձՄի արնաքամ ժողովուրդ...»:
Երգում էր քամին, հեծկլտում էր խուլ —Նվում էր կարծես մորթվող մի ուլ...
* * * * * * * * * * * * * * * *
19
Երբ լսում էի այս խուլ երգը ես —Մի վայրկյան միայն մոռացա ասեսԲրդի քարվանը Լեգեոն մեծի, —Բայց երբ որ հանկարծ նրան հիշեցիՍրտիցս կարծես հեռացավ մի ամպԵվ սիրտս լցվեց անհուն բերկրությամբ:
Դաշտը մի վայրկյան լուսացավ կարծես —Ու սիրտս նորից դադարել ուզեց.Տեսա, որ դաշտում, անտուն, անկրակ,Ձյուների վրա պառկած են նրանք,Ձյուների վրա, և ո՜չ թե հողին,Ձյուների վրա — առանց անկողին...Ու սրտիս զարկով նորից հիշեցիԲրդի քարվանը Լեգեոն մեծի —Ու սիրտս նորից շունչ առավ հանդարտ,— Ախ, նրանց համար փրկություն էր այդ...Եվ ճիշտ որ՝ տեսա՝ վեհանձն, անձնվեր,Ահա անձնուրաց հերոսները մեր,Վեհ գործով տարված, մտազբաղ, լռին,Բուրդ են բաժանում գաղթականներին...Երկնքից իջած մի հրաշք էր այդ.Մի վայրկյան չանցած, կամ մի ակնթարթ,Ես տեսա հանկարծ, որ բոլորն արդենՊատրաստվում են, որ տեղերը հարթենԵվ մոռանալով ձմեռ ու մշուշ —Անկողին մտնեն ու քնեն անուշ...Ու սիրտս ճախրեց, որպես մի թիթեռ.Վայր ընկավ կարծես սրտիցս մի բեռ.Աշխարհը կարծես լույս դարձավ ու փայլ,— Օրհնե՛նք քեզ հավերժ, Լեգեոն եղբայր...Այդ անրջական վայրկյանին ես, ա՛խ,Որբերի քնին շա՜տ էի ուրախ...Շա՜տ էի ուրախ նրանց հանգստին.Ուրախ էի, որ նրանք վերստինԳոնե մի գիշեր քնելու են կուշտ՝Անո՛ւշ մոռացած զրկանք ու կորուստ...Երբ հաջորդ պահուն բախտից խելագարԵս թաց աչքերով նայում էի վար —Դրախտավայել ժպիտը շրթինԺողովուրդը իմ քնել էր արդեն...Ու չկար արդեն ձյուն, ձմեռ ու մուժ.Ժպիտը շրթին քնել էր անուշ,Քնել էր հանգիստ ժողովուրդը խեղճԵվ իր երկնային երազում անվերջՏեսնում էր գուցե նա աշխարհը հին,Երբ երկրի վրա հոգսեր չկային,Երբ մարդը ուներ ժպիտներ ու թևՈւ երգը շրթին ապրում էր թեթև...Նայում էի ես իմ ժողովրդին —Ու դրախտային ժպիտը շրթինԱյնքան քաղցր ու խոր խռմփում էր նա,Որ ես վախեցա... որ էլ չարթնանա...Բայց վախս միայն մի վայրկյան տևեց.Անխուսափ մի միտք սիրտս արևեց.Օ, թո՛ղ չարթնանա, ասացի ես ինձ.Գիշեր է դուրսը մի մահու թախիծ,Գիշեր է դուրսը ու ձմեռ է ցուրտ —Քնի՛ր, օ, քնի՛ր, իմ խեղճ ժողովուրդ...Ժպտում էի ես այդ ակնթարթին —Ու հանգստացած իմ ժողովրդինՆայում էի ես երկնի դրախտիցՈւ լալիս էի անսահման բախտից...Ու լույս էր շուրջս, հրաշք էր կարծես.Հրճվանքից այնպես դողում էի ես,Որ սիրտս կանգնեց ուրախությունից —Եվ ես, քրտնաթոր, արթնացա քնից...Արթնացա տեսա՝ անկողնում եմ — ես...Ու սառ ջուր լցրին իմ գլխին ասես:
Ուզեցի ճչամ ու կանչեմ մեկին,Ուզեցի սեղմեմ աչքերս կրկին.Գուցե պատահի, որ զարթնումը այսՄի վայրկյան է սուտ, մի տխուր երազ...Ու սիրտս ասաց, որ երկրում իմ ցուրտ,Ուր բուք է, քամի ու գիշեր է մութ —Բոլորը հիմա պառկել են հողին՝Մերկ... գետնի վրա... առանց... անկողին...Ու տիրեց սրտիս անհույս մի հուզում,Կյանքին հավատալ ես չէի ուզում:
Ինչե՛ր չէի տա ես այն վայրկյանին,Թե երազ դառնար արթնացումը իմ...Եվ ահա հանկարծ վայրկյանին այդ մութՎառվեց իմ սրտում մի կրակ աղոտ.Մի միտք սկսեց իմ սիրտը հուզել —Եվ սկսեցի ես ինձ համոզել.«Մի՞թե չգիտես, ասացի ես ինձ, —Որ չի տարբերվում կյանքը երազից:
Միրաժ է կյանքը, երազ ու տեսիլ —Քո այդ երազում դու կյա՜նքն ես տեսել:
Կյանքը աշխարհում մի երազ է հենց,Օ, ցնդած պոետ Եղիշե Չարենց...»:

1917. XII — 1918.lI
Էրզրում-Թիֆլիս
ՀԱՏՎԱԾ
...Օրերը այստեղ են բերել:
Եվ եսԱյստեղիցԱնցնում եմ՝ տարտամ ու երեր:

ՆորիցՔայլերս դարձել են տարտամ:
Նորի՛ց ծանրացել էՍրտիս մեջ թախիծըԱնկամ:

Գնում եմ,Գնում եմ —Նորից.Գիտեմ, որ անցնում է տարին:
Գիտեմ, որՆորից ու նորիցՈտքերս առել են քարի՜...
Ու շուրջս խավար է:
Ու շուրջս մշուշ էՈւ մահ:

Գիշեր է — ու վարըՀիմաԽարխուլ, խուլ ծփում էԽոնավԽորխորատըՀնի.Թափվում է, թափվում էԱրյան պես կարմիր միԳինի...
Հեյ ո՞ւր եմ հիմա ես —Էս ո՞ւր եմ —Ես ո՞ւր եմՀասել.Եվ ո՞ւր է,Երկի՜ր ի՜մ,Քո հուրը —Փրփուրը —Լուսե:

Էն ո՞վ է սրտին քոԴրել իրԿապարը —Էն ո՞վ է թքել քոՀրին.Հե՛յ ո՞վ է կոփել կուռ,Անդուլ այս խավարը՝Մահե շիրմաքարըԼռին:

Եվ ո՞վ էՏվել քեզԱյս խեղճ հոգնությունը,Այս խեղճ հոգնությունըՀիմա —Երբ քո հոգնությունըՔարի հոգնություն է —Քարի՛ հոգնություն էՈւ մահ:

Իսկ է՞ն, որ թռել ես,ՀոգովՓրփրել ես,Սրտում քո կրել եսՀուրե՛ր ու հուրե՛ր.Հազա՛ր դար քո կամքըԿոփել ու կռել ես —Սրել ես քո կամքըՀրե...
Իսկ է՞ն որ սրտիս մեջՀազա՛ր դար կրել եմՔո քաղցր գալիքը լուսե. —...Օրերը եկե՛լ են,Օրերը հասե՛լ են, —Ու հուրը դարձել է քո — սև ...
Եվ ի՞նչը,Էլ ինչըՊիտի փոթորկի քոՀին սիրտը — իմ սիրտը հիմա.Էլ ո՞ւմ եմ նետո՜ւմ եսԱնզոր իմ այս ճիչը,Երկիր իմ, մորմոք իմ ու մահ...
Մենք, լուռ, շվարե՛լ ենք,ԼույսերսՄարել ենք —Հույսերս էն ո՞ւմ ենք տվել...Եվ ո՞վ մեզ,Էլ ո՞վ մեզ,Էն ո՞վ պիտի տա —Երկի՜ր իմ, թռիչք ու թևեր...
1918
ՍՈՄԱ
(Նոր վեդյան պոեմ)Սո՜մա, դու վերջի՛ն ազատություն...ՌԻԳ-ՎԵԴԱ
I
Որպես քուրմը Գանգեսի,Կարոտակեզ, սիրակեզ —Կյանքս տվե՛լ եմ լույսիդԵվ երգում եմ քեզ:
Քե՛զ եմ երգում այս կարմիրԱշխարհում հիմա, —Քե՛զ եմ երգում, քա՛ղցր քույր,Խելա՛գար Սո՜մա:

II
Դարեր շարունակ, անվերջ, անդադրում,Ու սիրտս — գարուն,Կյանքս երգ շինած՝ քե՛զ էի փնտրումԱյս չար աշխարհում:

Ու չէի գտնում, Սո՜մա, ո՜չ մի տեղՔո դեմքը հրե, —Բայց ես գիտեի, որ մեռնում է նա,Ով որ քեզ սիրե:

Ու սիրտս տված մահի անուրջին, —Մա՛հ էի տենչում, —Բայց տեսա հանկարծ քո դեմքը վերջինԱյս աղջամուղջում:
Քո դեմքը տեսա, որպես սրբազանՄի զոհաբերում.
Քո դեմքը տեսա աշխարհասասանԱյս հրդեհներում:

Եվ քեզնով հարբած՝ կանչեցի՛ նրանցՀրդեհի պարին, —Եվ կյանքս տվի, պարզ ու սրտաբաց,Վառվող աշխարհին...
III
Սո՛մա, ես գիտեմ՝ մի աղջիկ ես դու,Երկնային մի քույր,Որ տալիս է մեր սուրբ ծաղիկներինԹույն, թախիծ ու բույր:

Երկնքից իջած քո ցո՜ղն է սերումԲույսերը բոլոր.Քո՜ւյր, ապրում ես դու մեր սուրբ բույսերումՔաղցր ու ահավոր:

Մենք այդ բույսերից խմիչք ենք շինում,Գինի հրակեզ,Եվ այդ սրբազան խմիչքով հարբած —Ցանկանում ենք քեզ:

Վառվում ես, Սո՜մա, մեր երակներումԴու, որպես գինի, —Եվ քեզնով հարբած ուզում ենք մենք էլ,Որ այս աշխարհում քո կամքը լինի...
IV
Սո՜մա, օ, Սո՜մա, սրբազան խմիչք,Սրբազան դու սեր,Ոգևորության դու քա՛ղցր գինի,Երկունքի գիշե՛ր:

Արշալույսների սրբազան արգանդ,Ոգու Կաթն Ծիր.Արևից առաջ դո՜ւ երկնից անցար,Ոսկի փռեցիր:

Օ, սրբազան հա՛րս դու ազատության,Դու — ազատությո՛ւն,Դու — վերջին ցնորք վերջի՛ն քաղցրության,Դու — ոգու խնդում:

Դո՜ւ, որ սրտերում փրփրում ես վառ,Հոսում ես արագ,Ու փրփուր-փրփուր եփվելով սրտումՎառվում ես հանկարծ, դառնում ես կրակ: 
—
Սո՜մա, օ, Սո՜մա, օրհնվի՛ թող այնՎայրկյանը կարմիր աշխարհում այս չար,Երբ մարդու սրտում առաջին անգամՀրի փոխվեցիր ու Ա՜գնի դարձար...
Ու հրդեհ դարձար, ու կրակ, ու հուր,Սրտից ծփալով — անցար աշխարհին.Եվ կյանքը այս չար, այս կյանքը տխուրՀանձնեցիր հրին:

Ծփում ես հիմա մարդկանց սրտերումՈւ ողջ աշխարհում հրդեհ ես վառել.Քո՜ւյր, դո՛ւ ես միայն թխպոտ օրերումՄեզ մխիթարել...Վառե՛լ ենք հիմա աշխարհը նորից,Ուխտի ենք ելել խենթ ու խելագար.Օրհնվի՜ թող քո անունը նորից,Որ հուր դարձրեց մեր սրտերը քար:
Հուրդ մեր սրտում թող սուրբ փրփրի.Խմե՛լ ենք արդեն, ելել ենք պարի,Խառնել ենք իրար հիմա կյանք ու մահ.Բռընկվի՜ր կրկին ու կրկին անգամ,Վառվի՜ր մեր սրտում, ծփա՜ արնաքամ,Խելագա՛ր Սո՜մա...
V
Քո՜ւյր, քո գինին մեր սրտերումՄխացել է դա՛ր ու դարե՛ր.Քո՜ւյր, քո գինին մեր սրտերումՔանի՛ ոսկի ջահ է վառել...Քանի՛ ոսկի ջահ է վառելԵրկրի մուժում,Քանի՛ ոսկի ջահ է վառելԿյանքի փոշում:
Դա՛ր ու դարե՛ր մեր սրտերումՎառվել է վառ,Բայց հրդեհվել չի կամեցելԱշխարհը քար:

Ո՞վ չի տեսել, երբ իջնում է թանձր գիշեր —Շիրիմներից դուրս են թռչում ոսկի լույսեր:
Փոշիացող ոսկորներից լույս է ծորում.Գինի՜դ է այն, որ չի վառվել մարդու օրում:
Գինի՜դ է այն, որ զուր հուզվել, բայց չի՜ վառել՝Գինի՜դ է այն, որ մարդ իր հետ վա՜ր է տարել.
Ու գիշերի թանձր մթում —Հրե մի սուր —Դուրս է թռչում գերեզմանից՝Վառվում է զուր...Սո՜մա, գինիդ, որով հարբել,Խենթ ենք հիմա —Դա՛ր ու դարե՛ր տվել է մեզԵրկունք ու մահ.Մա՜հ է տվել ու գերեզման,Հող ու անհուն —Որ դուրս թռչի, ազատ վառվի —Գերեզմանում...Ու չէր վառվում դա՛ր ու դարերԱշխարհը քար.Հիմա վառվեց... 
Խե՛նթ ենք մենք էլՈւ խելագար: 
—
Պա՛ր ենք բռնել խելագար,Հրդեհում ենք ու վառում —Այն ամենը, ի՜նչ որ կարՀազարամյա աշխարհում:
Ու արյունը մեր՝ խառնըված հրին՝Վառվում է ագահ, —Ու լույս է տալիս վառվող աշխարհինԴեմքդ հեռակա:

VI
Ու դառնում է մեր շուրջպարը արագ,Եվ մեր շուրջպարում — հրդեհի պարումՀեքիա՜թ է կյանքը, ու մարդը — կրակ:

Հրթի՛ռ-հրթի՛ռ վեր են թռչումԿյանքերը մեր կարեվեր,Ու վառվում է աղջամուղջումՈղջակիզվող սիրտը մեր:

Ամբոխները զրահապատԾափ են զարկում ու պարում,Ջա՜հ է դարձել ամեն մի մարդԿրակապատ աշխարհում:
Ու պար բռնած ու խելագարԵ՛րգ ենք ասում կրակին —Ու վառվում է աշխարհը քարՄրրիկներում կրակի:
Կիրակի է կյանքն հիմա —Ջահազարդվա՛ծ, կրակուն —
Ու պարում են կյանք ու մահՍո՜մա, քո սուրբ կրակում...
VII
Հե՛յ, հեռավոր ընկերներ ու եղբայրներ, —Դուք չե՞ք լսում, ձե՜զ ենք կանչում, —Զվարթ ու սեգ,Եկե՜ք, մտե՜ք շուրջպարը մեր —Եկե՛ք, եկե՛ք:

Օ, կո՛ւյր է նա, ով չի տեսնումԵրկինք հասած կրակը թեժ.Եկե՜ք, եկե՜ք, ով սիրտ ունիՈղջակիզվող ու հրակեզ:
Ով որ եկավ — պետք է իր հետՈղջակիզվող մի սիրտ բերի —Եկե՜ք, հսկա պարը մտեքԱշխարհային հրդեհների:

Ու ծավալվի՜ թողԱշխարհովը մեկ,Հրդեհը մաքրող,Բոցը հրաշեկ:

Կյանքը հնամյա,Որ մխում է զուր —Թող մոխի՜ր դառնաՈւ անցնի իզուր:

Հո՜ւրը թող մնա,Հրդեհը հոգու,Որ հրաշք դառնաՍո՜մա, խոսքը քո:

VIII
Ու գալիս են անվե՛րջ, անվե՛րջԱմբոխները ահագին,Որ կյանքը հին ու սնամեջՈղջակիզեն կրակին:

Ու հուրն ընկած, անդարձ, անել,Այրըվում է կյանքը քար —Ու հրդեհում պար են բռնելԱմբոխները խելագար:

Ու արյունը մեր, խառնված հրին,Վառվում է հրում՝ զո՜հ է սրբազան —Ու ժպտում է քո դեմքը աշխարհինԱյս հրդեհներում աշխարհասասան...
IX
...Թվում է հիմա կյանքը իմ հոգունՄի ոսկի տեսիլ.Ինչ լա՛վ է, Սո՜մա, որ կյանքի հոգունՀիմա՜ եմ հասել.Ինչ լա՛վ է, Սո՜մա, որ քո կրակումՎառվում եմ ես էլ...
Կվառվեմ հիմա, որպես զոհ կամքիդՈւ զոհաբերում,Եվ եթե մարի հրդեհը այս մեծ,Որ չունի մարում —Դու էլի՜ հազար հրդեհ կվառեսԱյս չար աշխարհում...
Սո՜մա, սերը քո թույն է ու գինի,Բայց քա՛ղցր է այնքան.Սո՜մա, կաս դու միշտ, բայց անցնում եմ եսՈւ վաղը չկամ.Սո՜մա, աշխարհում թող կամքդ լինիՏիեզերական: 
—
Կյանքս կմարի՝ հին, չնչին մի կայծՔո ոսկի հրում —Բայց վառվի՛ պիտի սիրտս մոխրացածՔո բոլո՛ր գալիք արշալույսներում...
1918 հունիս — հուլիսԿարմիր բանակ
ԱՄԲՈԽՆԵՐԸ ԽԵԼԱԳԱՐՎԱԾ
I
Հեռո՛ւ, մոտիկ ընկերներին, — աշխարհներին, արևներին,—Հրանման հոգիներին: 
—Բոլո՛ր նրանց, ում որ հոգին վառվում է վառ, —Բոլո՛ր նրանց հոգիներին արևավառ, —Կյանքի՛, մահի՛ այս ամեհի աղջամուղջում՝Ողջակիզվող հոգիներին — ողջո՛ւյն, ողջո՛ւյն: 
—
II
Իրիկուն էր, հրակարմիր մի իրիկուն:
Արևը, բորբ՝ մայր էր մտնում արևմուտքում:
Դաշտի վրա փռվել էր մուժ արյունամած՝Թույն էր կարծես՝ բորբ արևի սրտից քամած:
Արևը, թեժ՝ մայր էր մտնում արևմուտքում —Ու արյուն էր դաշտի վրա, թո՜ւյն էր թքում:
Հորիզոնում վառել էր մի կարմիր քուրա —Ու արնավառ փայլ էր փռում դաշտի վրա:
Ու արտերը, ալեծածան, վառվել էինԱրեգակի կարմիր փայլով իրիկնային: 
—Դաշտը, անծայր ու անսահման, լայնատարած՝Հրակարմիր տարածվել էր նրանց առաջ:
Ծով էր կարծես, որ սկիզբ ու սահման չունի —Ծով էր կարծես՝ մշուշի մեջ իրիկունի: 
—
III
Արևի տակ իրիկնային, իրիկնային հրով վառված՝Այդ հին դաշտում կռվում էին ամբոխները խելագարված:
Քաղաքներից ու գյուղերից, ստեպներից հեռու ու մոտ՝Եկել էին նրանք նորից՝ հուսավառված ու կրակոտ:
Ով քաղաքից էր հեռացել — նա թողել էր մշուշը ծեր, —Մշուշը, որ կյանքի վրա մխաշաղախ ամպ էր դարձել:
Ով եկել էր գյուղից հեռու — նա թողել էր հողը խոնավ,Որի վրա կյանքը հլու ո՜չ մի ոսկի հասկ չծնավ:
Ով եկել էր ստեպներից, նա թողել էր անծայրածիրԼայնությունը հորիզոնի, որ իր համար բանտ էր դարձել:
Ով քաղաքից էր հեռավոր, ուր մառախուղ էր անորոշ՝Նա բերել էր թոքախտավոր սիրտը, որպես կարմիր դրոշ: 
—Ով եկել էր, թողած հեռուն անծայրածիր մութը գյուղի՝Բերել էր իր մկաններում բեղմնավորված ուժը հողի:
Ով եկել էր ստեպներից, ուր ապրում էր որպես գերի —Բերել էր իր լուրթ աչքերում լայնությունը ստեպների...Ըմբոստացած, խելագարված, չտանելով հին կյանքը էլ՝Անծիր դաշտում այդ հավաքված՝ նրանք կռվի էին ելել:

IV
Մայր էր մտնում իրիկնային արևը՝ թեժ լույսով վառված: 
—Ու երգելով կռվում էին ամբոխները խելագարված: 
—Դաշտն էր դեմը՝ փռված էր նա շառագունված ու արևուն, —Ու հետևում, ճամփի վրա հսկա քաղաքն էր երևում: 
—Ծո՛ւյլ նազանքով, իրիկնային արևի տակ անփույթ փռված՝Պսպղում էր քաղաքը հին՝ հազարերանգ մի զանգըված:
Հեռո՜ւ, հեռո՛ւ, անծայր ու լայն, տարածվել էր քաղաքը հին —Լողանում էր կարծես մարմանդ մշուշի մեջ իրիկնային:
Հաղթ շենքերը, բարձր ցցված, կարծես կախված կարմիր օդում՝Հետըզհետե մթնում էին, անգունանում ու աղոտում:
Հեռու հրով միայն վառված պատուհանները ապակիՓայլում էին արյունամած վերջին հրին արեգակի.Արևի դեմ փայլում էին հրաբոսոր՝Բռընկվել էր նրանց սրտում տագնապը սուր...Եվ երկընքի սիրտը մխված բևեռների պես արնաքամ՝Փայլում էին արյունամած ծխնելույզներն հսկայական:
Ծուխ չէր ելնում նրանց փողից՝ չէին փնչում երկինքն ի վեր.Չէր կարծրանում նրանց ծուխից իրիկնային երկինքը էլ: 
—Լոկ մշուշը իրիկնային թանձրանում էր հետզհետե —Ու մշուշում կորչում էին ծխնելույզները երկաթե: 
—
V
Իսկ քաղաքից դեպի հարավ՝ ահատեսիլ ու հաղթական՝Երևում էր երկաթուղու կայարանը հսկայական:
Լսվում էր մերթ շոգեկառքի սուլոցը սուր հեռու մուժում —Մորթում էին կարծես այնտեղ խելագարված մի անասուն...Ճչում էր սուր, հուսակտուր, ու հուսահատ ձայնը նրա,Որպես անդարձ մահի մի լուր տարածվում էր դաշտի վրա: 
—Ցրված էր նա, կայարանը, հսկա ու հաղթ, նրանց առաջ: 
—Ու հանգույցից կայարանի, դաշտովը մեկ լայնատարած՝Դեպի հյուսիս, դեպի հարավ, ու արևմուտք, ու արևելք —Ուղիները երկաթագիծ ձգվել էին ամենուրեք: 
—Երակների պես երկաթե քաղաքամոտ կայարանիցՀեռո՛ւ, հեռո՛ւ ձգվել էին ուղիները երկաթագիծ:
Երակների պես երկաթե՝ ամուր գրկած կուրծքը հողի՝Սեղմըվելով հետզհետե՝ փախչում էին գաղտագողի...Ու ցցված էր ուղիների խաչակնքման սեղմ հանգույցում —Կայարանը, որպես մի հարց, որպես հսկա մի քարացում:
Ուղիների ճամփամիջում հանգույց էր նա կարծես կապված —Ու անզիջում կռվում էին ամբոխները խելագարված:
Կարծես նետված մի հաղթ ձեռքով՝ աշխարհային կամքին հլու՝Գնո՛ւմ էին կռվո՛վ, երգո՛վ կայարանը գրավելու: 
—
VI
Կռվում էին: 
Սուրում էր մի իրիկնային մարմանդ քամի:
Դեմը քաղաքն էր տարածվել՝ հազարամյա մի թշնամի:
Սֆինքսի պես հսկայական, շեկ ծծերը դրած հողին՝Նա կտրել էր արևակամ ամբոխների կարմիր ուղին: 
—Ու կայարանը՝ հաղթանդամ իրիկնային կարմիր մուժում,Հաղթ նստել էր նրա առաջ, որպես նրան հսկող մի շուն:
Հաղթ նստել էր նրա առաջ ու տիրուհու կամքին գերի՝Երթն էր հսկում գետնատարած, երկաթագիծ ուղիների:
Ու գծերի մոտ երկաթե, դեպի հյուսիս, դեպի առաջ՝Ձգվել էին ալիքաձև խրամատներ գետնատարած:
Թշնամին էր պահվել նրանց ալիքաձև գետնափորումՈւ մատներով արյունոտած դեմը փռված դաշտն էր փորում:
Մտել էր ջերմ կուրծքը հողի՜, հողի սրտում դարան մտած՝Կրակում էր գաղտագողի, նենգ ձեռքերով արյունոտած:
Կռվում էին՝ մոտենալով, մոտենալով հետզհետե:
Պայթում էին զրընգալով հրանոթները երկաթե: 
—Ե՜րգ էր կարծես կռիվը այդ, որ զնգում էր մայրամուտում.Նայես՝ թռավ մի հրանոթ ու թունդ պայթեց խրամատում...
VII
Կռվում էին, ու կռվելով անցնում էին նրանք առաջ:
Ու դաշտերում իրիկնային մա՛հն էր քրքջում համատարած:
Երգում էր նա՝ երգը խառնած հրանոթի զրնգունին, —Անցնում էին նրանք առաջ ու կրակված կռվում էին:
Ե՜րգ էր սիրտը ամեն մեկի, երգ էր հայացքը կրակոտ.Վառվում էր սիրտը ամենքի, որպես կարմիր մի առավոտ:
Ե՜րգ էր կարծես արևը հին՝ իրիկնային լույսով վառված —Եվ երգելով կռվում էին ամբոխները խելագարված...
VIII
Եվ երգում էր մեկը՝ հզոր, հուժկու ձայնով ահեղագոչ,Գո՛վքն էր երգում կռվի ելած, արիացած իր ընկերոջ: 
—Որպես բազե՝ երգը նրա սլանում էր հեռո՛ւ, հեռո՛ւ —Եվ երգելով կռվում էր նա՝ լուսաժպիտ ու ահարկու:
Երգում էր նա: 
Մայր էր մտնում արևը հին՝ կարմիր քուրա:
Եվ դաշտերում իրիկնային — զանգ էր կարծես ձայնը նրա:
Զա՛նգ էր կարծես, զանգում էր զիլ, որ ողջ աշխարհը իմանա —Բորբ կարոտով անծայրածիր, կրակելով երգում էր նա: 
—
IX
«...Ստեպներից, անտառներից, քաղաքներից հեռու ու մոտ —Մենք մեր սիրտն ենք բերել նորից՝ հուսավառված ու կրակոտ:
Այստեղ հիմա կռիվ է, մահ, ու աղջամուղջ է անորոշ, —Մենք մեր սիրտն ենք պարզել հիմա — մահի հանդեպ՝ կարմիր դրոշ:
Արյունաքամ մա՜յր է մտնում հազարամյա արևը հին.Արյունավառ ժպտում է մեզ այս աշխարհը իրիկնային...Ու խնդասիրտ կռվում ենք մենք, ե՛րգ ենք ասում կռվում հիմի.Կուրծք է տվել աշխարհը ողջ՝ հազարամյա մի թշնամի...Բայց անվհատ կռվում ենք մենք, ու մահը՝ սեգ ժպտում է մեզ —Շատերս, ախ, պիտի զոհենք սրտերը մեր կարոտակեզ: 
—Անողո՜ք է երթը այս սեգ, ինչպես կարմիր կարոտը մեր —Կրակեցե՜ք, կրակեցե՜ք, խելագարված իմ ընկերներ...»:

X
...Մայր էր մտնում իրիկնային արևը՝ թեժ լույսով վառված:
Ու անվհատ կռվում էին ամբոխները խելագարված:
Աչքերի մեջ՝ կարմիր մի հուր, ու սրտերում — կարմիր կրակ՝Վերջին թափով մի ամրակուռ՝ անգայթ կռվում էին նրանք:
Խենթ երգելով, կրակելով նրանք անցնում էին առաջ —Ու թշնամին փախուստ տվեց՝ ահաբեկված ու վտարված: 
—Մութ էր արդեն, մայր էր մտել արեգակի շողը վերջին,Երբ գրոհով մի անվեհեր կայարանը գրավեցին...
XI
Մութ է հիմա: 
Գիշերը, խոր, իջել է վար:
Մութ է հիմա, թանձր խավար:
Երկաթուղու կայարանում, ուր ո՜չ մի լույս չկա վառված,Խռնվել են հազարանուն ամբոխները խելագարված: 
—Գիշերի մեջ չեն երևում հաղթ կամարները երկաթե՝Լույս չեն վառել կայարանում, որ թշնամին չնկատե:
Սպասում են՝ աչքերն հառած խավարամած հեռուներին՝Մութը իջավ համատարած, մինչ կայարանը վերցրին: 
—Սպասում են, որ մինչև լույս գոնե մի քիչ հանգստանանՈւ առավոտ դուրս գան նորից ու քաղաքի վրա գնան:
Աչքերն հառած թանձր մութին, սրտատրոփ, անապաքեն՝Սպասում են առավոտին, որ կռիվը շարունակեն:
Մի քիչ առաջ, արյունաքամ, երբ դեռ դաշտում կռվում էին —Մո՛տ էր թվում քաղաքն այնքան երկաթուղու կայարանին...Եկան իրենք, կռվով, երգով գրավեցին կայանը մեծ —Իսկ թշնամին փախուստ տվեց ու քաղաքում պատսպարվեց:
Սպասում են իրենք հիմա, որ մինչև լույս հանգստանան —Ու առավոտ դուրս գան նորից և քաղաքի վրա գնան:

XII
Ու մթի մեջ հազարամյա, գիշերի մեջ խորը, անհուն՝Խռնվել են նրանք ահա երկաթուղու կայարանում:
Դաշտն է դեմը, խավարակուռ ձգված է նա:
Չկա մի ձայն, չկա քամի, մութ է հիմա:
Դաշտն է դեմը՝ անծիր, անծայր մի զանգված խավարամութ,Ուր նստել է անաչք, անլույս, խորհրդավոր կասկածը մութ:
Շնթռկել է, որպես մի շուն, ու խավարն է հսկում հիմի, —Շնթռկել է թանձր մուժում, որպես անտես մի թշնամի:
Մութ նստել է կասկածը հին ու աչքերով խավարամածՆայում է նա կայարանին, որ կանգնած է իրա դիմաց:
Շարժըվում է մութը կարծես ու խավարով իր աչքերի —Նայում է նա լուրթ աչքերին խելագարված ամբոխների: 
—Ու տագնապով անլըռելի, հայացքներով անթարթ լարված՝Նայում են մութ հեռուներին ամբոխները խելագարված:
Լուրթ աչքերով խորը, տխուր — մո՜ւթն են դիտում նրանք անհուն —Ու դժժում է աղմուկը խուլ գիշերային կայարանում...
XIII
Հոծ բանակով հսկայական կայարանի դեմ խռնված՝Լուրթ աչքերով արևակամ — դաշտն են դիտում խավարամած:
Մո՜ւթ է դեմը, ու խավարում, որ բացվել է, որպես անդունդ՝Երևում է հեռո՛ւ-հեռո՛ւն կարմիր լույսով վառվող մի գունդ:
Աչքերի դեմ մթակալված, հայացքների դեմ ակընդետ —Հեռու մթում լույսն այդ վառված գո՜ւնդ է թվում, կարմիր մի կետ:
Գիշերի մեջ — կարմի՛ր, կարմի՛ր, տագնապալից վառվում է նա՝Գիշերի մեջ վառել են, որ զորքը պատրաստ, արթուն մնա:
Անծայրածիր մթում հեռվի կարծես կարմիր գլուխ է շան —Վառել են այն, որպես կռվի ու տագնապի ազդանշան:
— Քաղաքն է այն հազարամյա, ուր տագնապ ու տենդ կա հիմի:
Պահվել է նա, որպես վախից խելագարված մի թշնամի:
Ու կրակը այդ կարմրակեզ — ահանշան ու վիթխարի —Մի արնագույն կետ է կարծես ուղեղի մեջ խելագարի:
Բռնըկվել է հույսով հետին, հոգեվարքի տենդով վառված —Ու նայում են կարմիր կետին ամբոխները խելագարված...
XIV
Գիշերի դեմ խավարամած, աչքերն հառած կարմիր կետին՝Ամբոխները խելագարված սպասում են առավոտին:
Ու վառվում է խավարակուռ հոգիներում նրանց անգայթԿետը այդ մուգ, որպես հեռու, հրաբոսոր մի ճառագայթ:
Սուր մխվել է նրանց սրտում, որպես մի թեժ, կարմիր բևեռ —Թույն է լցնում ու բորբոքում ու երազներ աշխարհավեր...Աղմըկում է նրանց սրտում մորմոքը հին, հազարամյա —Տենդ է սփռում ու խլրտում նրանց անգայթ սրտում հիմա:
Լուրթ աչքերում փայլում է վառ արյունամած մի ցանկություն —Ու աչքերը միլիոնավոր թո՜ւյն են թքում, արյուն ու թույն:
Բարձրանում է նրանց սրտից տարիների մաղձը աղի —Ու վառվում է լուրթ աչքերում՝ արյունալից ու կատաղի:
Ու աչքերը արյունամած անթարթ հառած կարմիր կետին՝Ամբոխները խելագարված սպասում են առավոտին:

XV
...Գիշերի՛ դեմ գիշեր է մութ խավարամած նրանց հոգին,Որ կարոտով մի կրակոտ սպասում է առավոտին:
Խավար է մեծ սիրտը նոցա, բայց խավարում անծայրածիր —Երկինքնե՛ր կան կապուտաչյա, հորիզոննե՛ր՝ անծա՛յր, անծի՛ր:
Ու աչքերում նրանց կապույտ, ուր իջել է գիշերը մութ —Հազա՛ր բողբոջ կա կրակոտ, ու արշալույս, ու առավոտ:
Նրանց ձգված մկաններում ո՜ւժն է նստել խոնավ հողի, —Եթե ուզեն՝ արևներին նոր տե՜մպ կըտան ու նոր ուղի...Եթե ուզեն՝ արեգակնե՜ր կշպրտեն երկինքն ի վեր.Եթե ուզեն՝ վա՜ր կըբերեն երկինքներից արեգակներ...Եթե ուզեն՝ կամքով արի ու աշխարհի հրով վառված —Ինչե՛ր միայն չեն կատարի ամբոխները խելագարված...
XVI
Ու հոսում է գիշերը մութ, մոտենում է առավոտին:
Հոսում է պաղ ու անօգուտ սպասումի ժամը հետին:
Դաշտից ահա սուրում է զով, մարմանդ քամին առավոտի —Ու վառվում է վերջին լույսով կրակը այն կարմիր կետի:
Նոսրանում է խավարն ահա, գունատվում է հետզհետե —Ճեղքում է մութն արևելքում հսկայական, հրե մի թև:
Ու սուրում է հեռուներից առավոտվա կիսամթում —Մարմա՛նդ, մարմա՛նդ, բուրումնալից, գարնանային մի թարմություն:
Շարժըվում է խավարը թեն ու հեռևում խավարամածԵրևում է քաղաքն արդեն՝ մութ, անորոշ մի զանգըված:
Հաղթ շենքերի պատերը հաղթ որոշվում են հետզհետե,Երևում են ահա հպարտ ծխնելույզները երկաթե...Ու բորբ սրտում ամբոխների թո՜ւնդ է առնում կարոտը վառ,Երկինքներում լուրթ աչքերի վառվում է տենդը հոգեվար...Բո՜րբ աչքերով նայում են մեծ, խավարակուռ զանգըվածին —Ու վառվում է սիրտը նրանց, որպես հրդեհ արեգնածին...— Պիտի երթան առա՛ջ հիմա, պիտի առնեն քաղաքը մեծ,Պիտի թափե՜ն նրա վրա հազարամյա մաղձը իրենց:
Քանդե՛ն պիտի ու ավերեն, տեղը փոշի՛ պիտի փռեն —Հազարամյա քաղաքը այդ քանդե՛ն պիտի ու ավերեն: 
—Այրե՛ն պիտի, խելագարված պիտի պարե՛ն հրդեհներում,Ու կարմրավառ կրակ ու կայծ պիտի փռեն երկրի հեռուն: 
—Ու մնացած մոխիրը ձիգ պիտի այրե՛ն նրանք նորից,Որ կյանքը հին, որպես փյունիկ չբարձրանա՛ մոխիրներից...Քամո՛ւն տալով մոխիրը այն, որ տանի ու ետ չբերի —Դեպի հեռո՛ւն պիտի երթան դեռ չծնված արևների...
XVII
...Լուսաբացին, երբ կարմրածուփ հորիզոնում հրաշուշանԿարմիր վառվեց արևը բորբ, որպես կռվի ազդանշան,Երբ բռնկվեց արևելքում արևը՝ նոր լույսով վառված —Դո՛ւրս նետվեցին կայարանից ամբոխները խելագարված...Դեմը դաշտն էր անծայրածիր, ուր մշուշ էր արևագույն,Ու մշուշում շոգիացող, առավոտի մարմանդ միգում,Կրկեսի պես մի վիթխարի, խայտաբղետ, խայտանկար —Եզերքի մոտ ճանապարհի երևում էր քաղաքը քար...Աչքերն հառած հեռո՛ւ-հեռո՛ւն կարմիր վառվող արեգակին՝Արևավառ հեռուներում նրանք կռվում էին կրկին.Հոծ խմբերով հազարանուն, արեգակի հրով վառված՝Դեպի Արև՛ն էին գնում ամբոխները խելագարված...
* * * * * * * * * * * * * * * * * * *
* * * * * * * * * * * * * * * * * * *
1918, հուլիս
ԲՈԼՈՐԻՆ, ԲՈԼՈՐԻՆ. ԲՈԼՈՐԻՆ
(Երեք ռադիոպոեմ)
ՆԱԻՐԻ ԵՐԿՐԻՑ
Եկել — երկաթե երգ եմ ձեզ ասումԵս — կարմիր պոետ — Եղիշե Չարենց:
Ե՜ս եմ՝ նաիրցի մի հսկա պոետ —Եկել եմ ահա դարերի հեռուՈւ հին մշուշից —Մշուշի միջից անթիվ դարերի.Եկել եմ ահա ու կանգնել եմ սեգ,Եվ երգ եմ ասում հիմա բոլորիդ —Երկաթե մի երգ:

Ոտքերս, ամուր, հողի մեջ մխած,Գլուխս աստղերում,Անսասան, հաստատ կանգնած հողմայինՕրերի հրում —Իմ հավերժատես, պայծառ աչքերովՆայում եմ հեռուն:

Դեմս — հողմակոծ աշխարհն է անծայր,Հեռո՛ւ ու հեռո՛ւ, —Շաչում է, զնգում, ահեղ ու պայծառ —Բոսո՛ր հողմերում:
Գլխիս վրայովԹռչում են, շաչում օրերը արագ,Հողմերի նման հավիտենությանԾեծում են կուրծքս վիթխարի թափով, —Ծեծում են կուրծքս, շաչում ու իրենցԵրկաթ թևերով թռչում են հեռու —Ու հեռուներում ոռնում են անտես,Ոհմակների պես քաղցած գայլերի,Որ գազազել ու շշմել են ասեսՀողմերում հրի:




 --------------------------------------- 


Ու կանգնել եմ ես՝Ոտքերս ամուր հողի մեջ մխածՈւ գլուխս տո՛թ խառնարաններումԱնցած ու գալիք անթի՛վ օրերի: 
—Ու կանգնել եմ ես՝Լեռների վրա իմ ավեր երկրի,Կանգնել եմ հաստատ ու երգ եմ ասումԽնդասիրտ, արի,Եվ նետում եմ իմ երգը հողմաձայնԺողովուրդներին բոլո՛ր կողմերի —Բոլո՛ր կողմերում տառապող մարդուն:
Եվ ասում եմ ես.— Եկե՛լ եմ ահա.Եկե՛լ, հասել եմ դարերի մուժից,Անբոց մշուշից հեռու դարերի —Եվ բերել եմ ձեզ, կարմիր ձեր երթին,Սի՜րտը Նաիրի...Բերե՜լ եմ կարմիր սիրտը Նաի՜րիՁեր կարմիր հրին — կարմիր ողջակեզ.Եվ ասում եմ եսԺողովուրդներին բոլո՛ր կողմերի,Բոլո՛ր կողմերում տառապող մարդուն.— Լսե՛ք, հե՛յ, լսե՛ք, —Բոլոր կողմերում տառապող մարդիկ,Բանվորներ արի — բոլոր կողմերի,Եվ գյուղացիներ, զինվորներ բոլորՌազմադաշտերից տուն դարձող արդեն. —Լսե՜ք, հե՛յ, լսե՜ք.Դուք, որ հաղթակամԵլե՛լ եք արդեն ու կռվով ըմբոստ,Շաչող, շառաչող օրերի միջովԳնում եք դեպի Կարմիր Ապագան —Լսե՛ք, հե՛յ, լսե՛ք, իմ ողջույնը սեգՈւ եղբայրական...
Նաիրի երկրից — իմ ողջույնը ձեզ.Ձեր կարմիր հրին — Նաիրի կարմիրՍիրտը — ողջակեզ:

Ո՞վ գիտե արդյոք՝Բերե՞լ է մեկը այսօր աշխարհումԽառնելու ձեր մեծ ու հզոր երգինՄի երգ — ավելի՜ ըմբոստ ու արի,Քան իմ երգը մեծ — երգը Նաիրի...
Ո՞վ գիտե արդյոք՝Բերե՞լ է մեկը այսօր աշխարհումԽառնելու հզոր, բոսոր ձեր սրտինՄի սիրտ — ավելի՜ ըմբոստ ու արի,Քան իմ սիրտը թեժ — սիրտը Նաիրի:

Եվ ո՞վ, ո՞վ կասի՝Նետե՞լ է արդյոք մեկը աշխարհումԱյսօրվա կարմի՜ր, կարմիր ձեր երթինՈղջույն — ավելի՜ առնական, արի,Քան ողջույնը քո, երկիր արնաքամ,Կարմի՜ր Նաիրի...
* * * * * * * * * * * * *
Ծաղկի պես կարմիր, հրասիրտ, զվարթ,Բացվել է այսօր սիրտս նաիրյանԱշխարհի սրտում —Թեժ, կարմիր սրտում վառվող աշխարհի:
Իմ հազա՛ր անգամ ու հազա՛ր սրովԱրնոտած, խոցված սիրտը նաիրյանԲացվել է այսօր աշխարհի սրտում.Հուզում է հոգիս անհուն մի խնդում,Խնդում մի հրե —Եվ երգում եմ ես, ահե՛ղ ու պայծառ,Քո էն երգը մեծ, տիեզերական,Երկի՜ր Նաիրի...Երգում եմ հիմա քո երգը էն մեծ,Որ սրտիս տվեց տառապանքը քո,Քո աշխատունակ, հաղթ ժողովրդիՏառապանքը մեծ:

Ե՜ս — ե՜ս եմ նորից. —Դարերից եկած անհո՛ւն մի պոետ —Եղիշե Չարենց —Նաիրի երկի՜ր, քո երգիչը վառ,Օրհներգուն պայծառՈւ զավակը մեծ...
Ե՜ս — ե՜ս եմ նորից, —Ոսկի երակը հնամյա ցեղիս,Իմ ջլաբազուկ, հաղթ ժողովրդիՕղակը վերջին,Տվել եմ սիրտս գալիք օրերիԵրկաթե երգին,Կապել եմ կյանքս Գալիքի հետ վառ —Եվ կրում եմ իմ մեծ, հսկա սրտում —Մի երկաթակուռ, նո՛ր, հզո՛ր աշխարհ:

Ու կանգնել եմ ես, հզոր ու հաստատ,Լեռների վրա քո հավերժաձյուն —Կանգնել եմ, պայծառ, ու շուրջս հիմաԳալիքի կարմիր թևերն են շաչում —Եվ կարծրանում ու պնդվում է հոգիսՆրանց շառաչում:

Ու հպարտ եմ եu, հպա՛րտ է ու խենթՔո կարմիր հրով լցված իմ հոգին.Հպարտ եմ, որ ես — անհուն մի պոետ,Ձայնով խնդագին —Խառնում եմ այս նո՛ր, հզոր ե՛րգը քո —Բոլորի՛ երգին...
ԴԵՊԻ ԱՊԱԳԱՆ
Լցված է անհուն իմ հոգին հիմաՇփոթ երգերով ու աղմուկներով.Լցված է սիրտը իմ՝ էլեկտրականԲորբ հոսանքներով:

Ռադիո-կայան է իմ հոգին հիմաԱմբո՜ղջ աշխարհի ու մարդկանց հանդեպ,Ու բա՛րձր է, բա՛րձր է կայանն իմ հոգու՝Մասիսի նման բարձր է ու հաստատ —Հզո՜ր, ահարկո՜ւ:

Օրերում այս վառ, հողմավար, շփոթ —Հեռու ու մոտիկ միլիոն սրտերիԵ՛րգն է վիճակվել ինձ երգել այսօր.Իմ բազմամիլիոն, բյուր ընկերներիԽինդը այսօրվա ու թռիչքը մեծ —Գալիք օրերին նետե՜լն է երգիսՎիճակվել այսօր:

Ահա՜ թե ինչո՜ւ է երգս հաղթական,Ահա թե ինչու է իմ ձայնն այսօրՀավերժի նման համա՛ռ ու հաստա՜ տ:

Ահա թե ինչուՎիթխարահսկա, որպես էյֆելյանԱշտարակը մեծ,Անցած ու գալիք դարերի շեմքինՀզոր, բարձրաբերձ՝Կանգնել եմ ամբողջ հասակովս մեկԵվ երգում եմ ես:
Եվ հոգիս հիմա՝ ռադիո-կայան՝Իր հրակարմիր երգն է ուղարկումՀեռո՛ւ ու հեռո՛ւ, —Բոլո՜ր սրտերին, որ ապրում են, կանԲոլո՜ր կողմերում:

Երգում է հոգիս, հրեղեն հնչում:
Գիտեմ՝ այսօրվա իմ երգի առաջ —Իմ հոգու կարմիր կայծերի հանդեպ —Ռադիո-կայան է ամեն մի հոգի,Ո՜ւր էլ նա լինի. —Ամե՜ն մի հոգի, որ ապրում է, կաԵվ կրում է իր թևերի վրաՆո՜ւյն խորհուրդը մեծ, խորհուրդը հսկաՕրերի այս վառ, —Այս վառ օրերի խորհուրդը պայծառ:
Ամե՜ն մի հոգի,Որ իր երկաթե թևերով այսօրԶնգում է, շաչում —Եվ փնտրում է նո՛ր հանգիստ ու օրորՄիլիո՜ն թևերի ըմբոստ շառաչում...
Գիտե՞ք, որ հիմաԱյստեղ — Նաիրի իմ երկրում ավերՈւ հեռու-հեռուն —Կարմիր Մոսկովում,Տիբեթում դեղին,Սան-Ֆրանցիսկոյում, Լոնդոնում հսկաՈւ Սինգապուրո՜ւմ —Բոլո՜ր վայրերում, բոլո՜ր կողմերումԱշխարհը մի նո՛ր երգով է հղի:

Հե՛յ, հեռու-մոտիկՀանքահորերում,Գործարաններում,Լայն ստեպներում ու անտառներում —Բոլո՜ր վայրերում, բոլո՜ր կողմերում,Երկաթի՜, բրոնզի՜, հողի՜ ու հանքիԵրգով օրորված իմ բյո՜ւր եղբայրներ,Ո՞վ ունի այսօր կամքը մեր հրե,Ուժը մեր բոսորՈւ վառ բախտը մերՏիեզերական:

Ո՞վ ունի այսօր...
Մե՛նք ենք, որ նո՛ր ենք, հազա՛ր ենք ու բյո՜ւր:
Երկաթե հսկա մի դիսկի նմանԲյո՜ւր եղբայրների կամքը մեր արի,Տիեզերական —Նետե՜լ ենք արդեն թափով վիթխարիԴեպի հողմերը գալիք օրերի,Դեպի — Ապագան...
ԲՐՈՆԶԵ ԹԵՎԵՐԸ ԿԱՐՄԻՐ ԳԱԼԻՔԻ
Շաչում է աշխարհը, զնգում է հիմա,Շաչում ու զնգում են աշխարհի վրաԲրոնզե թևերը Կարմիր Գալիքի:

Որպես երկաթե մի մրրկահավ՝Թռչում է կարմիր մեր կամքը հիմաԱշխարհի հեռուն —Ու շաչում է հաղթ, երկաթ թևերովՀեռու ու մոտիկ ռազմադաշտերում:

Փողփողում է վառ արևի առաջՄեր կամքը հիմա, որպես վիթխարիՄի կարմիր դրոշ,Որի արնագույն, կարմրավառ փայլիցՀնավանդ, զազիր քաղաքները քար,Ցուլերի նման վիթխարահսկա,Վախից խելագար,Կանգնում են հետին ոտքերի վրա.Փորում են հողը ոտքերի տակիՈւ սարսափահարԻրենց վայրենի վա՜խն են մռնչումԱշխարհովը մեկ —Վա՜խը վայրենի, որ հնչում է մերԲոսոր սրտերում, որպես հաղթությանՈւ փառքի մի երգ:

Օ, բառաչը այդ խելագար վախի,Օ, սարսափահար ճիչը հոգեվարՈւ տագնապը սուր՝Հին, հազարամյա, քա՛ր քաղաքներիՏագնապը զազիր...Օ՛, սարսափը այդ հուսահատական,Մեռնող ցուլերի բառա՜չը վերջինԿրկեսների մեջ հսկավիթխարի, —О՛, սարսափը այդ նրանց հուսահատ,Որ մեր սրտերում, կրծքերում երկաթՓոխվում է կարմիր, խնդացող հրի...
Ճչում են հիմաԹերթերը բոլոր մայթերի վրա,Հաղթ կայանները ռադիո-գրի,Գոց, զրահապատ գնացքներն շտապՈւ շչակները գործարանների,Սավառնակների թևերը շաչող,Աղմուկը մաշվող ավտոշիների,Թնդանոթների ամբոխները ծույլ,Որ հիմա արնոտ ռազմադաշտերից,Գործադուլ արած բանվորների պեսՏուն են շտապում քայլերով տարտամ, —Ֆանտաստիկական, ահե՜ղ առօրյանՃչում է հիմաՆրանց անամոք, նրանց հոգեվարՏագնապի նման հուսահատական,Ճչում է խռպոտ իր ձայնով վերջին —Ու հասնում է այդ ճիչը հուսահատԼոնդոնից — Փարիզ — Ցեյլոն — Հնդուչին...
Ձգվել են ցանցեր,Երկաթե անտես ցանցեր ու ցանցերԱշխարհում անծիր, —Սրտից սիրտ հիմա, քաղաքից քաղաք —Վառ, կարմիր ցանցեր...Մեր կա՜մքն է այդպես հզոր շղթայելԱշխարհը համակ, —Մեր կամքը՝ թռչող, որպես փոթորիկ,Ու տոկուն, համառ, որպես ժամանակ: 
—
Ես՜ եմ — եղբայրս — ընկերս — о՛, ո՜չ.Կա՜մքը իմ, կա՜մքը քո — ու էլի՜, էլի՜Կամքեր նույնազոր — հազար ու հազար:
Ու էլի՜, էլի՜,Ու էլի՜, էլի՜,—Զգո՞ւմ ես՝ հոգիս, հոգիդ ու նրա —Հեռու, անծանոթ ընկերոջ հոգին —Նո՜ւյն արեգնական խորհրդով է լի:
Ու էլի՜, էլի՜,Ու էլի,՜ էլի՜,—Ամե՜ն տեղ հիմա, բոլո՜ր կողմերում՝Մոսկովից — Փարիզ, Լոնդոնից — Հռոմ...
Մինչև — Հնդուչին...
Թնդանոթների բառաչը վերջին:
Տանկերը արնոտ ռազմադաշտերում՝Կետերի նման երկաթազրահ...Գնդացիրների ծարավը ագահ,Գործարանների շչակները լուռ...Օրերը՝ երկաթ ու պղինձ հագածՍավառնակների նման ռմբաձիգ —Օրերը, որ թեժ ռումբեր են նետումԵվ թռչում են —Ո՞ւր...
Անծի՛ր դաշտերում — բանակներ կարմիր:
Քաղաքներ մեռնող ու գյուղեր անմարդ:
Օրերի միգում — տագնապ ու գրգիռ:
Ոսկի ու բռունցք, արյուն ու երկաթ:
Ու տագնապը մութ, անկուշտ ու ագահ,Հրեշի նման դեղին, հազարաչ, —Ու բազմամրրիկ աշխարհի վրա —Բրոնզե կարմիր թևերի շառաչ:
Ու երգը իմ նոր պիտի ավետիՎաղը աշխարհին առաջին անգամԹռիչքի՜ մասին անկուշտ կարոտիՄեր հավերժական:
Եվ նրանք, որ դեռ աշխարհում չկան,Որ դեռ նոր պիտի ապրեն աշխարհում,Դեռ նոր պիտի գան, —Կարո՞ղ են, թող մեր թռիչքն այսօրվաԱնձկորեն չըզգան...
Նրա՜նք, որ պիտի ապրեն աշխարհումԿարմիր Ապագան:

Նրանք, որ դեռ նո՛ր, դեռ նո՛ր պիտի գան...
1920, V
ԵՐԳ ԺՈՂՈՎՐԴԻ ՄԱՍԻՆ
(Ագիտ-պոեմ ժողովրդի համար)
I
Երկիրը մե՛ծ էր ու լայն: 
— Տափաստաններ ընդարձակ,Անծայրածիր հովիտներ ու ստեպներ հեռանիստ,Հորիզոնից-հորիզոն ձյունե դաշտեր սպիտակ,Լա՛յն երկնքի տակ փռված գյուղեր անդորր ու հանգիստ:
Մե՛ծ էր երկիրն հյուսիսի վերի ծովից մինչ հարավ,Ու արևի մի ծագից մինչ մյուս ծագն արևի:
Նստել էր էդ ընդարձակ երկրի մեջ ցարն անիրավՈւ իշխում էր սանձարձակ, որպես դաժան թշնամի:
Խեղճ էր ապրում ժողովուրդն հազարբարիք երկրի էդ՝Ճորտ էր, գերի, հողազուրկ՝ աշխատում էր, աշխատում,Բայց մնում էր անոթի ու ապրում էր անհեթեթ,Անիմաստ կյանք մի դժվար, որպես լծկան անասուն:
Նստել էին էդ անբախտ ժողովրդի շլինքինԳոռ իշխաններ զանազան, հողատերեր ամեհի.Քշում էին տեղից-տեղ զուրկ, անկրակ մուժիկին,Ու լռում էր մուժիկն էլ՝ աչքը ահի ու մահի:
Էդ ընդարձակ աշխարհում, ուր հողը շատ էր այնքան,Որ երկրի կեսը հաճախ մերկ ու խոպան էր մնում —Հողազուրկ էր գյուղացին ու տառապում էր կարկամ,Ուրիշի հողն էր վարում առավոտից-իրիկուն:
Լուռ տառապում էր էդ խեղճ ժողովուրդը հողազուրկ,Հացի տեղ քար էր ուտում ու մեռնում էր անոթի,Վշտից օղի էր խմում կաբակներում բազմաղմուկՈւ քնում էր օրն ամբողջ, որ չարթնանա ու չուտի:
Ու հավատում էր մեկ էլ, աղոթում էր աստծունԺողովուրդը էդ թշվառ, — հավատում էր, որ վերիցԼույս կբացվի մի օր էլ — հող կտրվի գյուղացուն,Եվ ժողովուրդը ազատ ու լի՝ կապրի էդ օրից:
Բայց ո՜չ աղոթքն էր փրկում ժողովրդին էդ թշվառ,Ոչ էլ օղին՝ դառնահամ կաբակներում աղմկուն,Երկիրը ծով էր արյան ու կարիքը — անսպառ,Սովն էր երկրում թափառում՝ արյունըռուշտ ու անքուն:
Հազա՛ր տարի էդ երկրում արևն ելավ արյունոտՈւ մայր մտավ արյունոտ, որպես թրով զարկած աչք.Երկիրը ծո՛վ էր արյան, երգը երկրում — մահվան բոթ,Ու չէր վառվում օրերում լույս — փրկաբեր մի հրաշք:
Վաղո՛ւց էր, շա՛տ էր առաջ, որ հայտնվեց մի մուժիկ,Շուրջը խմբեց բյուրավոր ըռնչպարներ անոթի,Անտուն մարդիկ հավաքեց, գործից ընկած ու բոբիկ,Ու խմբերով նրանց խեղճ ուզեց երկիրն ազատի:
Ձայն տվեց — «Է՛յ, ընչազուրկ, անհող մարդի՜կ, եկե՛ք դե՜ս,Հավաքվեցեք բյուրավոր հոսանքն ի վար էս գետի.Հազա՛ր-հազա՛ր հավաքվեք, պիտի տանեմ այսօր եսՄինչ քաղաքը ցարի ձեր էս բանակն անոթի:
Պիտի Մոսկո՛վ տանեմ ձեզ... 
Ու քեֆ պիտի անեք դուք,Էնտեղ օղի պիտ խմեք՝ ինչքան կուզեք, ինչքան կա,Պիտի նստեք մեծամեծ պալատներում մեծաշուք,Ու ձայնը է՜ն զրկվածի պիտի գահի՛ց զրնգա...»:
Էսպես կանչեց: 
— Ու եկան հազարավոր, բյուրավոր,Եկան, բոլո՜րը եկան, ով որ չուներ խա՜տա-տուն,Եկան, բոլո՜րը եկան, հավաքվեցին նորից-նոր,Ու բանակը ծավալվեց օվկիանի պես ծփուն:
Ինչպես անտառը խշշար, ինչպես ծովը շառաչեր,Ինչպես մրրիկը շաչեր — բանակից էդ բազմամարդԱմբողջ երկիրը զնգաց ու դղրդաց ծերից-ծեր՝Երգը զնգաց բանակի՝ հազարաձայն ու զվարթ:
Ու անտառի նման սև բանակը էդ շարժըվեց,Հորձանք տվեց ու ծփաց հոսանքն ի վեր էն գետի,Ու հեղեղի պես սրբեց շեն կալվածներ մեծամեծՈւ հողերի վրա տեր նստեց մուժիկն անոթի:
Էդ քանի օրը մի քիչ զուլալ էր աչքն արևի՝Կարծես դեղդիր էր քաշել արնոտ աչքին իրա էն.Արևավառ ծփացին տափաստաններն հեռևի, —Զուրկ մուժիկները ելան, որ ստեպները վարեն:
Էսպես եղավ: 
Եվ հանկարծ, ինչպես հեղեղը հորդի՝Ահեղ սուրաց վերից-վար արնախում զորքը ցարի.Եկան, կռիվ եղավ մեծ, կռվեց բանակն անոթի,Որ հույսը զուրկ մուժիկի անվերադարձ չմարի:
Երկա՛ր-երկա՛ր կռվեցին: 
— Ու ետ առան նորից էնՔաղաքները գրաված ու հողերը խեղճերի,Իշխանների կիսավեր պալատները հոյաշեն —Ու բյուր, հազար անոթի տարան հետները գերի:
Ու բռնեցին սևաչյա առաջնորդին նրանց մեծ,Վանդակ դրին, որպես մութ սարից բռնած մի գազան,Դեմքին ներկեր քսեցին, արնոտեցին ու էդպեսՄոսկով տարան — ցարանիստ քաղաքը էն սրբազան:
Էնտեղ տարան: 
Ողջ երկիրն արդեն գիտեր ծերից ծերԱռաջնորդի մասին էդ անտունների բանակի,Գիտեր, որ ռուս աշխարհի, ժողովրդի էդ անտերՊաշտպանն է նա ու մեռնի՜ պիտի մահով կրկնակի:
Գիտեր. — ու սուգ էր անում: 
Մինչ ղողանջը զանգերիԱրքայանիստ Մոսկովում ահասարսուռ զրնգաց,Ու ամբոխը հավաքեց, և հսկային էն բերին,Դահիճն եկավ — ու քաջի գլուխն ընկավ ուսից ցած:
Իսկ նրանց, որ նրա հետ գերի էին վերցրել —Հոշոտեցին դահիճներն անգղների նման գեշ,Պատառ-պատառ արեցին ու փորեցին աչքերն էլՈւ փռեցին դաշտերում հազա՛ր դիակ, նեխած լեշ:
Էսպես արին: 
Ու էսպես թաղեցին բախտը խեղճիՈւ ծիծաղը մի օրվա նրա քթից բերին ետ:
Նորից արևը ելավ, ինչպես ձեռքից դահիճի՝Աչքը թարախ ու արյուն ու շողերը — մեկ-մեկ նետ:
Բայց ժողովուրդը երկա՛ր իր երգերի մեջ երգեցՔաջի մասին էն խիզախ՝ ժողովրդին մխիթար,Հազա՛ր երգեր հորինեց էն հսկայի մասին մեծ,Որ ճորտացած մուժիկին ազատություն պիտի տար:

II
Ու տարիներ սահեցին դանդաղ, իրար ետևից...Եվ արևը բարձրանում ու իջնում էր արյունոտ:
Պատերազմներ էին միշտ ու նախճիրներ էն թևից՝Սովն էր իշխում սանձարձակ ու աշխատում էր տենդոտ:
Էնտեղ թաթարն էր զարկում: 
Թուրքն էր էնտեղ: 
Էնտեղ լեհԶորքն էր մտնում ընդարձակ, շեն կալվածներն արքայի:
Տենդ ու երաշտ էր երկրում, հիվանդություն ամեն տեղ,Ու թռչում էր գեղից-գեղ սև ուրվականը մահի:
Ձեռքին կոտրած գերանդի՝ անցնում էր մահն անկշտում,Սավառնում էր ձյունաբուք մրրիկներում սպիտակ,Հունձք էր անում ժրաջան, հազարներով գլխատումՈւ մեռնում էր կյանքն, ինչպես ջրով լցված մի փեթակ,Էս ժամանակ էր ահա, որ հյուսիսի դաշտերումԵրկաթակամ ու համառ մի նոր մուժիկ երևաց,Շուրջը մարդիկ հավաքեց ու վրեժով աններումԿռվի ելավ ահավոր ու արշավեց սրընթաց:
Նորից անտուն, անոթի հողազուրկները եկան,Հավաքվեցին գյուղերից, քաղաքներից հեռավոր,Հոծ բանակներ կազմեցին ու համայնքներ գյուղականՈւ խմբերով իրենց բյուր կռվի ելան նորից-նոր:
Ասին՝ երկրի վրա թող ո՜չ մի իշխան չմնա,Մա՜հ գիշատիչ ու գազան իշխաններին հողատեր.Այլևս ռուս աշխարհում հողատեր է միայն նա,Ով փոցխ ունի իր ձեռքին և կարող է աշխատել:
Ասին՝ էսպե՜ս կլինի: 
Եվ երբ իշխան չմնա —Բոլորը գոհ կլինեն ու կաշխատեն ժրաջան,Ու ժողովուրդը ամբողջ օր ու արև կիմանաՈւ քարե՜րը անգամ մեծ խնդությունից կճչան:
Ու քշեցին այրուձի՜ն: 
Առան գյուղեր, քաղաքներ,Ձյունե ուղին բռնեցին արքայանիստ Մոսկովի,Բայց զորքն իջավ ցարական՝ խեղճի ցավին անտարբեր,Ու բանակները նրանց տվեց քամուն ու հովին:
Երկա՛ր-երկա՛ր կռվեցին մարտիկները գյուղացի,Բայց զորքերը ցարական ո՜չ մի մարտիկ չթողին.Առաջնորդին բռնեցին, իսկ նրա քաջ այրուձինԱհից եղավ ցիրուցան ու հանձնվեց հաղթողին:
Ու սրանց էլ անվեհեր առաջնորդին սևաչյաՎանդակ դրին ու տարան մայրաքաղաքն արքայի.Ճամփին հազա՛ր սրիկա թքեց դեմքին ու նրաԱրևառ դեմքն արնոտեց, որ վանդակից չնայի:
Ու բերեցին սրան է՜լ, ինչպես էն հին հսկային,Հազարամյա Մոսկովի հրապարակն ահավոր, —Նորից ահեղ դղրդաց զանգերի խումբն ահագինՈւ դահիճը ելավ վեր՝ ոտից-գլուխ հագած նոր:
Ու դուրս եկավ վանդակից առաջնորդը սևաչյա,Կանգնեց՝ ըմբոստ ու արի, աչքը հառեց ամբոխին,Աչքերը հուր շանթեցին, ուզեց կանչի ու ճչա«Ելե՛ք» ասի — բայց նրան կապկպեցին, չթողին:
Ուզեց կանչի, համոզի ժողովրդին իր էն ռուս,Ելի՜ր, ասի, բարձրացի՜ր իշխանների դեմ գազան,Ճզմի՜ր ահեղ հարվածով իշխաններին էդ գոռոզՈւ պաշտպանի՜ր, ինչպես մարդ, իրավունքդ սրբազան:
Բայց ի՞նչ ասեր... 
Դահիճի հարվածներից ահավորԽեղդված մանկան նման մի — ձայնը խզվեց ու դողաց.Ձեռքերը ետ կապեցին, ծունկի բերին նորից-նոր,Գլուխը վար թեքեցին ու դանակը շողշողաց...Ու ժողովուրդը նորից մնաց թշվառ ու անտեր,Նորից արևը ելավ՝ արյուն հագած ու մոխիր —Ու տարիներ սահեցին անմխիթար, անտարբեր,Ու չձգտեց ո՜չ-ոք էլ կյանքի ընթացքը փոխել:
Նորից երկրում ծերից-ծեր անհուսությունը իջավՈւ մորեխի պես նստեց հոգիների վրա խեղճ:
Սովը նորից տարածվեց ու արշավեց սրընթաց,Ու տարիներ անցան մութ ու աղետներ եղան մեծ:
Եվ չէր մուժիկն հավատում էլ ո՜չ մի նոր հսկայի.Մեծ էր ոսոխն ավելի, քան ուժերը մի-երկու:
Ըմբոստ, խիզախ քաջերի, որ օրերում ամայիԵլնում էին ու վառում փոթորիկներ ահարկու:
Ու ժողովուրդը լռեց: 
Կրեց վիճակն իր դժվար,Որպես վերից սահմանած անմխիթար կյանքի բեռ:
Դարեր անցան ու դարեր: 
Մի՜շտ նույն երկինքը մռայլ,Նո՜ւյն իշխաններն ամեհի ու արքաներն անտարբեր...
III
էսպես երկար տարիներ ժողովուրդը տառապեցԵվ օրերը նրան նոր առավոտներ չբացին —Մինչ բացվեցին ամենուր գործարաններ մեծամեծՈւ խուլ, խավար գյուղերից քաղաք եկավ գյուղացին:
Եկան, լցրին քաղաքներն հազարանուն խմբերով,Խուլ գյուղերից անոթի բազմություններ եկան մեծ,Հավաքվեցին երկաթե աշխատանքի տներումՈւ վաճառքի հանեցին հաղթ մկանները իրենց:
Նրանք ոչինչ չունեին ու էլ ոչինչ չունեցան,Նո՜ւյն անոթին մնացին քաղաքների մշուշում,Բայց սրտերը վառվեցին ու մկաններն ամրացան —Չէին նման էլ նրանք էն անիմաստ գյուղացուն:
Քաղաքների անողոք աշխատանքի հնոցումՇչակները ճչացին աշխարհների մասին նոր,Ու երկաթե երկնահուպ ծխնելույզի փնչոցումԲոլո՜րն հանկարծ լսեցին մի աղաղակ ահավոր:
Մեքենաները նրանց ըմբոստ երգեր երգեցինԵվ աշխատանքը հոգու մի նոր թռիչք ստեղծեց.Ջղուտ բանվոր էր արդեն դաշտ ու սարի գյուղացինԵվ ընկերներ ուներ բյուր ու երազներ ուներ մեծ:
Էսպես եղավ: 
Եվ ահա քաղաքներում ամրակուռՄի առավոտ երգեցին ծխնելույզները բոլոր —Բանվորների մասին մերկ, տառապանքի մասին լուռՈւ բովանդակ աշխարհի մե՛ծ պայքարի մասին նոր:
Ասին՝ համայն աշխարհում երկու բանակ միայն կա՝Մեկը — խարդախ տերերի, հարուստների անկշտում,Որ լիանում են առատ, վայելում են անխնա,Նստում են շեն տներում և երբեք չեն աշխատում:
Նրանք, որ տաք են հագնում, ու միշտ մաքուր, ու միշտ նոր,Գլխի տեղ վի՜հ ունեն մի ու անկշտում մի բերան,Որ հարբում են ու փսխում, որ կերակուր ուտեն նոր,Եվ ափսոսում են միայն, որ աշխարհը չկերան:
Նրանք, որ տերն են հիմա քաղաքների, գյուղերի,Պալատների, բերդերի, բարիքների բոլոր մեծ —Նրանք, որ հացն են ուտում կիսաքաղցած բանվորի,Զո՛ւրկ թողնելով միշտ նրան, որ էդ բարիքն ստեղծեց:
Սակայն բանակը մյուս, մյուս բանակը էն մե՜ծ —Աշխատավոր բյուրերի բանա՜կն է էն անսասան,Նրանց, որ բյուր դարերի աշխատանքը ստեղծեց,Որ աշխատանքն եղան մեծ, բայց բարիքներ չտեսան:
Նրանց, որ բյո՜ւր են հիմա, անհաշիվ ու անհամար,Որ մկաններ ունեն կուռ ու երակներ վիթխարի —Ու հոգիներ ունեն մեծ՝ արևների նման վառ,Եվ ստեղծում են բոլոր հրաշալիքներն աշխարհի:
Նրանք, որ հողն են փորում, ճեղքում են կուրծքը հողի,Ու վիթխարի գետերին հոսանքներ են տալիս նոր —Կուրծք են տալիս ծովերի հորձանքներին կատաղի,Գնացքներ են շարժում բյուր ու հանքեր են փորում խոր:
Նրանք, որ ուժն են կյանքի, կյանքի բազուկն ստեղծող,Որ շինել են, ինչ որ կա, ինչ որ դեռ պե՜տք է լինի.Ասին՝ ամբողջ աշխարհում ինչքան հանք կա, ինչքան հող,Ինչքան բերք կա ու բարիք — պետք է նրա՜նցը լինի:
Էսպիսի վա՛ռ երազներ մեքենաները ասին, —Ու երկաթի անողոք շշուկներով ահարկուՄեքենաները մի օր ահադղորդ ճչացին,Որ պիտ կռվի ելնեն մեծ էդ բանակները երկու:
Ու տարածվեց վիթխարի քաղաքներից հեռավորԸմբոստ մի ճիչ հրեղեն, մի աղաղակ հրաշեկ —Քաղաքներից երկաթե մի աղաղակ թռավ նոր.— Պրոլետարնե՜ր աշխարհի, հավաքվեցե՜ք, միացե՜ք:
Ու միացան, ամրացան նրանց շարքերը փշուր,Ու սրտերին նրանց կուռ մեքենաները ասին,Որ պայքարի համար մեծ ու հաղթության համար նորՊետք է բոլո՜րը ելնեն ու պայքարեն — միասին:
Ու պայքարի ելան մեծ նրանք մի մութ իրիկուն,Երբ պատերազմ էր երկրի սահմաններում հեռակա,Ելան բանվոր-գյուղացիք խենթությունով ահարկուՈւ բանակներ հանեցին արիասիրտ ու հսկա:
Քաղաքներում կարմրավառ դրոշակներ պարզեցին,Կուրծք տվեցին զորքերին արյունարբու արքայի, —Սակայն չօգնեց բանվորին դաշտ ու սարի գյուղացին,Անշարժ մնաց, ահաբեկ՝ աչքը ահի ու մահի:
Ինչքա՛ն արյուն հոսեց վառ, ի՛նչ ընկերներ վիթխարիԶինվորների թրերից տապալվեցին ու կորան,Եվ ի՛նչ ահեղ ցասումով բազմություններ բանվորիԱրյունոտած ձեռքերով վերադարձան գործարան...Նրանք, տխուր, քաշվեցին, բայց պայքարի համար նորԶնդաններում, բանտերում նրանց հոգին ամրացավ,Ու տառապանքը անհուն նրանց հոգին կռեց լուռ,Մինչև աղետ եղավ մեծ ու ժողովուրդն արթնացավ:

IV
Աղետ եղավ: 
Պատերազմ: 
Ու ժողովուրդը անտերԶավակներին իր հեռու թշնամու դեմ ուղարկեց:
Չէր հասկանում, թե ինչո՞ւ. ինքը ոչինչ չգիտեր:
Գնաց երկրորդ զավակն էլ — ու տունն ամբողջ մնաց խեղճ:
Ու հազարներ գնացին, ու միլիոններ, ու բյուրեր,Դեպի դաշտերը հեռու ուղարկվեցին շարեշար.Պիտի այնտեղ նրանց տաք գնդացիրը համբուրեր,Պիտի գնդակը սուլեր ու թնդանոթը ճչար:
Այնտեղ խեղդող գազերի ամպերը տոթ ու դեղինՊիտի հանկարծ իջնեին բանակների վրա էն,Պիտի արյուն թքեին ու արնահազ մեռնեին —Մա՜հն էր նրանց սպասում գգվանքներով հրեղեն:
Երեք տարի շարունակ սպասեցին տներում,Որ կռիվը վերջանա — չվերջացավ սակայն նա.Աչքերը ջուր կտրեցին՝ հառած արնոտ էն հեռուն,Մահն էր էնտեղ դեգերում ու գլխատում անխնա:
Էսպես եղավ: 
Եվ ահա քաղաքներում բազմամարդ,Ուր երկաթե բյուրավոր գործարաններ կային մեծ,Մի առավոտ երկնահուպ ծխնելույզները երկաթԿոչ նետեցին զինվորին՝ զինվորի դեմ չկռվե՜ս:
Գործարանի մշուշից բանվոր մարդիկ գնացինՈւ բանակները լցրին մեծ խոսքերով իրենց նոր,Ընկեր դարձան զինվորին, զինվորի աչքը բացին —Ու հուզվեցին, ծփացին ահա դաշտերն ահավոր:
Չհամբերեց էլ զինվոր-զորքը՝ ելավ գահի դեմ,Ամբողջ երկիրը ելավ, որպես զինվոր մի արթուն.Ժողովուրդը հասկացել ու արթնացել էր արդեն —Ու զինվորը էն ծերից պատերազմից եկավ տուն:
— Էլ չե՜մ կռվի, — ասաց նա, — թշնամու դեմ դրսևի.Մենք ի՞նչ ունենք կիսելու, բաժանելու աշխարհում.Նո՜ւյն արևն է բոլորիս արևել ու կարևի —Մեր ո՜ւնևորն է միայն մեր թշնամին արնախում:
Կռի՛վ տզրուկ ու վիշապ հարուստների դեմ բոլոր,Ո՜չ մի հարուստ չմնա թող աշխարհի երեսին: 
—Էսպես ասին ու հսկա բանակներով ահավորՃակատներից տուն դարձան նրանք մի օր միասին:
Ու տվեցին կրակի օրենքները հնամյա,Հարուստների ստեղծած իրավունքը արնատառ,Ասին՝ ամբողջ աշխարհում մի՜ իրավունք միայն կա՝Մարդու քրտինքը զուլալ ու աշխատանքը արդար:
Հողերն առան, ցանեցին աշխատունակ, ժրաջան,Գործարանները մի նոր հպարտությամբ երգեցին,Մինչդեռ երկրի ծայրերից թշնամիներ բարձրացան,Որ ետ խլեն կարգը նոր ու հաստատեն կարգը հին:
Բայց էլ զինվո՜ր էր հիմա բանվորն ու զուրկ գյուղացին,Բազմահազար հրացան ու թնդանոթ ուներ նա.Հավաքվեցին բյուրավոր ու բանակներ կազմեցին,Որ մարտնչեն մինչև վերջ, մինչև ոսոխ չմնա:
Ելան, հաստատ, որպես սար ու սարի՜ պես անսասան,Կուրծք տվեցին բյուրավոր ահեղազուրկ հարվածի,Հազար կռի՜վ արեցին, բայց պարտություն չտեսան,Հազար կռի՜վ արեցին ու բոլորին հաղթեցին:
Ու կռվում են հիմա էլ, որ ետ չտան էլ երբեքԻրավունքը բանվորի, որ անսասան է արդեն.Բարձրացել են նրանց դեմ ունևորներն ահաբեկ,Բայց կռվում են նրանք դեռ — ու կհաղթե՜ն, կհաղթե՜ն:
Չե՛ն տա նրանք էլ իրենց ձեռքից զենքերը իրենց,Չե՛ն տա թշվառ գյուղացու հողը նորից ավարի.Ինքն իրեն տե՜ր կմնա էդ ժողովուրդը էդպես —Մինչև երկիրը սառի, մինչև արևը մարի:
Չկա կյանքում էնպես ուժ, որ կարենա պայքարելԱշխատավոր բանվորի էլ կուտակված ուժի դեմ: 
—— Փա՛ռք բանակին նրանց կուռ, նրանց կամքին պողպատե...Ժողովրդին, որ կյանքում իր բախտի տերն է արդեն:

1920, Երևան
ԽԱՂԱՂՈԻԹՑԱՆ ՌԱԴԻՈ
Նորի՛ց զրնգում է հոգիս,Դղրդում է անսանձ ահով:
Զգում եմ՝ կուտակվում է նորիցՓոթորիկը կյանքի ու մահու:

Նորից —Աշխարհի բոլոր կողմերում —Դեպի հյուսիս, արևմուտք, արևելք —Ահաձայն զրնգում է մի երգՈւ թռչում է — հեռու:

Նվագվում է նորիցԲյուրավոր սրտերի վրաՄի անդարձ պարտության կսկիծ...Բայց վառվում է նո՜ր մի քուրա:
Բոցկլտում է միլիոն աչքերում,Սրտերում արևտենչ ու վառ,Երկաթե, բրոնզե կրծքերում,Կրծքերում — կարմի՜ր մարմար:
Սրտից-սիրտ թռչում է մի ճիչՕրերում այս ահեղ ու խենթ —Հեծկլտում է հիվանդ մի քրքիջ,Զառանցում է մի տենդ:

Իսկ նրանց աշխարհում ավեր,Ինչպես մի ուղեղում հիվանդ,Սնուցվում են արնոտ դավեր,Արյունի կարոտ ու խանդ:
Լոնդոնից, Փարիզից, ՊեկինիցՄինչև Պո, ու Բեռլին, ու Լիոն —Զառանցում է Նյու-Յորքը նորիցՈւ տենդում է դեղին Տոկիո՜ն...
Ու նրանց դաժան երազումԹնդանոթը ճչում է բութ,Գնդացիրը արյուն է հազումՈւ տանկերը սեղմում են անգութ:
Ու կապույտ ծովերի վրաԶրահապատ նավերը մեծՆորի՛ց հորանջում են հիմաԱրյունռուշտ ձանձրույթից իրենց.Բացել են բերանները լենՈւ նրանց դեղին որկորիցՄռնչում է մահն հրեղեն —Նորից...
Իսկ մե՞նք, որ ելել ենք կռվի,Մարտնչել ենք դարե՛ր ու դարե՛ր,Հարբել ենք երազով հեռվի,Երազել ենք — կարմիր արև:
Երազել ենք հզոր աշխատանք —Միլիոնի, բյուրի, բոլորի, —Խնդությո՛ւն աշխարհից-աշխարհ,Խենթությո՛ւն անմար հրի...
Մենք, որ բյուր երազներ ենք սնելՕրերի աքսորում, բանտում,Օրերում դժվար ու անել, —Մերկ, հոգնաբեկ, անտուն:
Մաշել ենք մկանները մեր,Ձեռքերով մեր պողպատ ու քարՓորփրել ենք միլիոն հանքեր —Դարերում անսահմա՛ն երկար...Որ եղել ենք հին Աթենքում,Կանգնեցրել ենք Մեմֆիսն ու Թեբեն,Դարերից անցել ենք անքունՈւ հարթել ենք կյանքի ճամփեն:

Ու հազար դարերի տենդումՄեզ ծախել են նրանք ոսկով —Բայց հիմա եկել ենք — խնդուն,Ու հասե՛լ ենք հիմա — Մոսկով:
Ծփծփում են հիմա հողմավարԲանակները մեր բյուր,Շառաչում են վարար,Լեռնանում են, շաչում ամենուր:
Ձգվում են մկան առ մկան,Ցանցում են աշխարհը հին, —Կեցե՛լ ենք հզոր, հաղթական,Սպասում ենք — վերջի՛ն կռվին:

Ասում ենք. — Ծառացե՜ք հիմա,Եկե՜ք, ինչքան կաք կյանքում,Սպասում ենք ձեզ — անահ,Սպասում ենք — անքուն:
Երազում ենք բանակները ձեր սև,Որ պիտի հորդեն նորից,Որ քանդեն մեր ուղին լուսե,Լուսավոր ուղին բոլորի:
Եկե՜ք, ինչքան կաք: 
Եկե՜ք:
Մեր կրծքերը պողպատ են ու քար:
Այս օրվան սպասել ենք մենքԴարերում — անսահմա՛ն երկար...Եկե՜ք, հեղեղե՜ք, հորդե՜ք,Ծփացե՜ք ոհմակ առ ոհմակ,Հյուսիսից մինչև արևելքՏարածե՜ք ավերում ու մահ:
Ոսկեղեն արևի ներքոԹող շողան ոսկի սվիններ, —Եկե՜ք, դարերի խորքիցԱնընդհատ արշավող հոներ:
Դուք, որ միշտ մեր քրտինքն եք կերելՈւ հարբել քրտինքով մեր տոթ, —Եկե՜ք, թե կուզեք չլինելՄեր վերջին կռվից հետո...
Մենք ասում ենք, — Կա՜նք, կլինե՜նք,Աշխարհում ինչքան կա դեռ արև,Ինչքան կա աշխատանք ու երգ,Մկաններ — պողպատե, քարե:
Եկե՜ք Փարիզից, Լոնդոնից,Նյու-Յորքից, Բեռլինից — եկե՜ք.Սպասում ենք նորից, — նորիցՄեր ճակատը հպա՛րտ է ու սեգ:
Սպասում ենք կռվին վերջինԵվ գիտենք — վերջին կռվումՁեր հետքերը պիտի կորչինՄեր երթի լուսավոր հեռվում : 
—Եվ ձեր խեղճ դիերի վրաՄեր քրտինքը զուլալ, սրբազան —Կվառե խնդության մի քուրա,Կկապե պայծա՛ռ ծիածան...
1921, Երևան — Մոսկով
ԱՄԵՆԱՊՈԵՄ
ՍԿԻԶԲ
Ես — Հայասաանցի պոետ —Երկիր, ուր մշուշ է ու մահ —Բոլորի՜, բոլորի՜ համարԵրգում եմՆորիցՀիմա:

Բայց ինչո՞ւ միայն ես երգեմ,Միայն ես, և ո՜չ թե նրանք,Որ օրերը այս հողմածեծԳրոհել են անցյալի վրա:

Նրանք, որ փոշոտ, արևոտ,Օրերի խոնավ մշուշումԱշխատում են, եռում, պայքարումԱյս աշխարհի փոշում:

Որ հոսում են քրտինքի նմանԱշխարհի երեսն ի վայր —Ու սրբում է, տանում է քամինՈւ խառնում է նրանց — իրար:

Եվ մի՞թե դուք չգիտեք,Որ ամեն մի անհայտ բանվոր,Որ ձեռքով իր երկաթ է կռում —Հազա՛ր պոեմներ ունիԻր հուժկու, երկաթ թոքերում:

Չգիտե՞ք...Իմացե՜ք հիմա:
Ականջներդ — լայն — բացե՜ք. —— Ուրիշ հանճարներ չկանԱշխարհում — նրանցից բացի՜:

Եվ գիտե՞ք, թե ինչե՞ր են երգել,Ինչե՛ր են ստեղծել նրանք —Ինչպիսի՛ պողպատե երգեր,Ինչպիսի՛ եռանդ ու կրակ...
Երգել են —Եվ երգը նրանց,Դարերի սարսափից անահ —Կանգնել է՝ վիթխարի, հաստատ,Նրանց երգը —Աշխարհը —ահա՜:

Աշխարհը —Քաղաքները բոլոր,Ճամփաները, փոշոտ խճուղին, —Վերջին արտաքնոցը քարե —Ու բոլո՜ր բերքերը հողի:

— Ինչպիսի՛ բազմալար երգերՈւ հրաշք,Հեքիաթ,Հիացմունք:
— Ողջո՛ւյն, բյուրհանճար ընկե՜ր, —Հանքագո՛րծ,Հանքափո՛ր,Հացթո՜ւխ...
Այո՜:
Ինչո՞ւ միայն ես:
Թող բոլո՜րը նրանք — երգեն:
Բոլորի՜ն, բոլորի՜ն, բոլորի՜ն —Երգեն:

Եվ ինչո՞ւ միայն նա՜ երգի — .Միայն նա — նաիրցի մի Պողոս. —Իսկ Իվա՞նը, Յուսո՞ւֆը, Չունկ-Ֆո՞ւն,Որ իրար ճանաչում են վաղուց,Եվ մի՞թե դուք չգիտեք,Որ կարող է այսօր ՏիբեթիցՄի Խուն-Յուն ինքնիրեն թռչել —Ռաշտ, Պետրոգրադ, Թիֆլիս:
Կամ աշնան տերևի նմանԿարող է թռչել Կարոն —Կուզեք, թող լինի Հագո —Թիֆլիսից՝ Մարսել, Երևան,Պեկին, Գահիրե, Չիկագո՜:

Օ, աշխարհը վաղո՛ւց է դարձելՄի փոքրի՛կ, փոքրի՛կ փողոց...Վաղո՛ւց դեղնավուն ՊեկինիցՄինչև Նորք իր ձեռքը պարզած՝Մի Չունկ-Ֆու կարող է ասել. —— Բարի լո՛ւյս, բանվո՜ր Պողո՜ս...
Էլ ինչո՞ւ միայն նա երգե —Թող երգեն, ինչքան մարդ որ կա.Թող աշխարհը ամբողջ երգե,Զրնգա՜,Զնգա՜,Զնգա՜...



 --------------------------------------- 


ԳԼ. Ա
1914 թ. հուլիս. Երևան
Երևան:
Աստաֆյան փողոց:
Փողոցի մեջտեղով ահա,Մտքերի տակ ծանր կքած՝Անցնում է մի բանվոր —Պողոս:

Այրում է արևը եփող,Խանձում է ջղերն հոգնած:
—Գնում է դեպի դեպոՆա:

Տոթ է:
Ամառվա կեսօր:
Արևը — կարմիր շաֆրան:
Արևը -դրել է հինա:
Շտապում է նա — դեպո՜:
Մտքերը հրում են՝ գնա՜:
Ամեն ինչ — գո՛րշ, առօրյա:
Ինչպես միշտ — գորշ, փոշոտ փողոց:
Սառը ջուր:
Խաղող:
Գինի՜:

Մարդիկ: 
Կառքեր: 
Մարդիկ:
Եվ ոչ-ոք չգիտեր, որ հիմաԱստաֆյան փողոցի վրա —Հրա՛շք պիտի լինի...Եվ հրաշքն...այնպես պա՛րզ եղավ...Հանկարծ բանվորի ճակատից(Տոթ էր, շոգն ասում էր՝ գնա՜ ) —Մի կաթիլ քրտինք ընկավՓողոցի փոշու վրա:

Ընկավ — ու մնաց մի պահ:
Ու ցոլաց նրա մեջ հանկարծ —Երկնքի անսահման հեռունՈւ արևը — հեռո՜ւ մի առկայծ...Ու հանկարծ այնտեղից, փոշուց,Ուր քրտինքը մնաց մի պահ —Բյուրավոր բանակներ ելան՝Վիթխարի, համարձակ, անահ...Ելան բյուրավոր մարտիկներ,Զինվորներ երկաթե, բրոնզե,—Նրանք, որ իր պես, իր նմանԱշխատում էին դեռ անզեն:
Ելան հառնեցին հանկարծՓողոցի ամառվա փոշում —Բյուրավոր բանակներ անահ,Զրահապատ բանակներ ուժի:

Շողացին սվիններ, սրեր,Երգեցին կրծքեր հզոր,Դրոշներ ծփացին արնավառ —Դրոշներ կարմի՛ր, բոսո՛ր...Եվ նրանց բոլորի առաջիցՄի դրոշ առնական ուսին՝Արշավում էր Պողոսը հաստատ —Ելնում էր փողոցի փոշին:

Ելնում էր փողոցի փոշին,Ծփծփում էր բանակը հոծ.—— Անցնո՛ւմ էր դարերի միջիցՄի հսկա, բյուրանուն Պողոս...Գնում էր Աստաֆյան փողոցով,Աչքերը հառել էր հեռուն:
Վառվում էր արև մի բոսորՊողոսի խոնավ աչքերում...Ոչ-ո՜ք, ոչ-ո՜ք չտեսավ:
Միայն մի վայրկյան էր վառ:
Հետո — անիվներ անցան:
Գորշ, փոշոտ — փողոցի ճանապարհ:

* * * * * * * * * * * * * * *
(Իսկ որպեսզի հասկանաք այս հրաշքը —Բավական է, որ իմանաք,Որ մի հին ընկերոջ մոտից էրՎերադառնում նա:
Այդ ընկերը նրան ասել էր,Որ գալու են դեպքեր վիթխարի,Որ արդեն, արդեն հասել է,Սրընթաց արդեն արշավում էժամանակը մե՛ծ պայքարի...):

* * * * * * * * * * * * *
Երևան:
Աստաֆյան փողոց:
Քնթաթախ:
Աչքերին փոշի:
Խաղաղ — խաղող — քաղաք:
Ու զռռոցը — «Ա՛ — ի՛, ա՛ — ի՛, ա՛ — ի՛ » —Իշու,Էշան,Էշի...
Ծույլ,Դանդաղ:
Մի քնած էշիԵրջանիկ երազի նման —Տոթ,Ամառվա փոշի —Երևա՛ն,Երևա՛ն,Երևան...
* * * *
Իսկ իրա խանութի առաջՆստած՝ խանութպան ՀամոնԳանգատվում էր, — Ինչո՞ւ չկաՄի անուշ, գարնան քամի...
Թվում էր նրան, Համոյին,Աշխարհը — փոշոտ մի փողոց —Ու ապրում են ողջ աշխարհում —Համոն,Մի Կարո,Մի Պողոս: 
—
Երազ էր թվում ՀամոյինՓողոցի արևոտ հեռուն.Թվում էր՝ արևի վրաՆստել է — ինքը Համոն:
Ոտքերը կախել է վարՈւ մռռում է դանդաղ մի երգ...Հաշվվում է տոթ ուղեղում.— Տասնըմեկ... տասերկու... 
Տասերեք...
Հոսում է արևի գինին...Իսկ էսօր առևտուր չկա...Շուտով իրիկուն կլինի —Կգնա —Նորից կգա...
Կելնե արևը նորից,Կվառվի՝ հիմար ու շոգ —Էդ շոգին ո՞վ կլինիԳինի կամ կոնյակ ուզող...
Երազում էր Համոն կիսաքուն,Օրորվում էր մեղկ հոգումԱշխարհը — շոգ մի անկյուն՝— Առավոտ,Կեսօր,Իրիկուն...Էլ ո՞նց հրաշքներ տեսներԽանութպան Համոյի հոգին,Էլ ինչո՞ւ շարժըվեր տեղից...Երբ եկան ասին «Պատերազմ» —Չդողաց անգամ ծայրը... բեղի:

Չլսեց: 
Չզգաց: 
Չիմացավ:
Թվաց թե — հարսանիք է մի:
Ու պիտի հորդե այնտեղ —Անհաշիվ... կարմիր... գինի...Եվ երբ իրիկուն եղավԵվ ելավ, որ գնա վռազ —Մինչև տուն լսեց բոլորից՝— Պատերազմ: 
Պատերազմ:
— Պա — տե — րազմ:

ԳԼ. Բ
Լսեցի՞ք —Ելան —Բանակներ հսկա, երկաթազրահ:
Լսեցի՞ք —Ելան —Աշխարհի բոլո՜ր դաշտերի վրա:

Ելան,Գնացին —Ուրալից՝ դեպի Կարպատները լուրթ,Ու Կարպատներից — մինչև Էրզրում,Ու Էրզրումից — Տրիպոլի՜, Հռո՜մ:

Բոլո՜ր կողմերից հավաքված ելան. —Թուրք,Իտալացի,Հնդիկ,Վրացի,Ռուս,Շոտլանդացի —Հայ,Խունխուզ,Թաթար,Կիրգիզ,Չինացի —Նյու-Յորքից եկան,Տայիտի կղզուց,Հեռու Բաղդադից, —Եկան —Ո՞ւր եկան —Բոլո՜րը բանվոր,Մուշա,Գյուղացի: 
—
Եկան —Ուր եկան. —Լոնդոնից — Պեկին,Ղարս,Սարիղամիշ. —Փոշի բարձրացավ,Արճիճե քամի...
Ու ոռնում էին —«Վո՜-վո՜-վո՜» — «վո՜-վո՜ » —Թնդանոթների կոկորդները չոր —«Վո՜»«Վո՜-վո՜»«Վո՜-վո՜» —Գիշեր,Ցերեկ,Կեսօր:

Ու ոռնում էին —Դաշտերի, ցանքսերի,Արտերի վրա.Ճճի՜-ճճի՜, ճճի՜ —Ռումբ —Բում-բո՜ւմ-բո՜ւմ —Էլ ոչինչ — կարմիր արճիճից բացի:

Ու ոռնում էին.—Ռո՜ւմբն էր հողմավար, վարար անձրևում,Քաղաքներ քանդում, դաշտերը ձևում:
Ու լուսարձակներ հազարաչքանիԼույս էին սփռում դաշտերի միգում,Որ արճիճն իր գործն անվրե՜պ անի: 
—
Իսկ քաղաքներում —Բեռլինում, Փարիզում,Նյու-Յորքում հեռու —Արնաքամ տենդով, ահով վարակված՝Աշխատում էին գործարաններում:

Գործարաններում վիթխարահսկա,Որոնց երկաթե շչակները բյուրԱնասունների նման խելագարԻրենց երկաթե խո՜րխն էին փնչումՀորիզոնն ի վեր —Գործարաններում աշխատում էինՊրոլետարների բյուրավոր խմբեր:
Դեռ կռվում էին ու կոփում ռումբեր,Թեկուզ գիտեին՝ ո՞ւր պիտի ճամփեն. —Դեռ կռում էին ու կոփում ռումբեր,Որ միլիոն, միլիոն թնդանոթներիԱնկուշտ, անհագուրդ ծարավը ջամբեն:

Եվ ովքե՞ր էին նրանք. — կիսաքաղց՝Ռուս,Հնդիկ,Թաթար,Գալլ,Իռլանդացի. —Բոլորը — բանվոր,Մուշա,Գյուղացի՜: 
-
Իսկ իրենց ոսկի կաբինետներումՆստած՝ գիտուններ, խելքեր վիթխարիԿովի՜ պես դանդաղ որոճում էինԵրազներ մահի, արյունի, հրի:
Նրանք, ոսկեպատ կաբինետներում,Հանճարում էին հեղձուցիչ գազեր,Որպեսզի Մահի ոտքերի առաջՄի ակնթարթում կանգնել կարենանԴիակի բերդեր ու բուրգեր մսե:

Եվ այսպես — եկան, ելան դեմ-դեմիԲանակներ բազում ու բազմամիլիոն...Եկան —Բաղդադից — Բեռլին,Պերեմիշլ,Բեռլինից — Կալե,Դուվր,Վերդեն,Լիոն...
Աշխարհից աշխարհ,Ծովից ծո՜վ ելան. —Նյու-Յորքից — Պեկին,Ուրալից — Միլա՜ն...
ԳԼ. Գ
Այսպե՜ս էր:
Խառնըվեց իրարԱշխարհը — եզերքից եզերք:
Եվ բոլո՜ր դաշտերի վրաԿանգնեցին քաղաքներ մսե:
Հնամյա արևին մոտիկ,Արևի հարազատը միակ —Քայքայվում էր կարծես տոթիցԱշխարհը — նեխած մի դիակ:

Ու խելառ, սարսափից երեր,Հավերժի մուժում անուղի —Տանում էր ժամանակը ծերԴիակը իր նեխած տղի...Տանում էր — նեխած մի դիակ,Փախցնում էր ամո՜թը իրա —Ու հոսում էր արյունը տաքՀավերժի ճամփեքի վրա:

Հեռու — Սատուրնի վրայիցԿարելի էր տեսնել՝ զազիր՝Արնահոս վերքերի նման —Լույսերը Բեռլինի, Փարիզի:
Դեղին, ամպերի նման,Աշխարհի նեխած երեսին —Կուտակվել էին արնահամԱմպերը հեղձուցիչ գազի:

* * * * * * * * * * * *
Այսպես էր:
Եվ դուք չիմացա՞ք,Չտեսա՞ք ձեր մութ հոգում,Թե n՞նց — բանակնե՜ր մեռան՝Հազա՜րը մի սև իրիկուն:
Որ նորի՜ց, խաչվելու համար,Ինչպես նա, որ գնաց Հռոմ —Միլիոննե՜րը անխոս գնացինՎերդեն,Պերեմիշլ,Էրզրում...
* * * * * *
Երևան:
Աստաֆյան փողոց:
Նստած է խանութպան Համոն:
Աշուն է:
Անձրև:
Մշուշ:
Թաց, խոնավ — անձրևոտ իրիկուն:

Փողոցը լիքն է հիմա,Դարձել է լեփ-լեցուն մի բերան:
Թափվել են մարդիկ խմբերովԱնձրևոտ մայթերի վրա:

Հորանջում է փողոցը թաց,Որոճում է թեն, անատամ. —Ծամվում են մշուշում ընկածՀազա՛ր ու հազա՛ր գաղթական:

Իսկ այնտեղ — կիսամեռ ընկած —Ժամերի հյուրընկալ բակումԿիները շների նմանՑկնում են ամեն իրիկուն:

Ցկնում են ժամերից նայողԳթառատ աստծու համարՔոսոտ Հիսուսներ հայու,Հիսուսներ հիվանդ, հիմար...
Նայում է ժամերից աստված,Ուրախ է. քիչ մնա... երգի.Հոսում է թուքը նրաՃերմակ, փառավոր միրքին: 
—Շաքարե աչքերի առաջԾնվում են Հիսուսները հոծ.— Գիտե որ՝ Նյու-Յորքից կգանԿբանան հազա՛ր որբանոց:
Հորդում է ժպիտը լուսե.Ամոթխած պառավի նմանՈւզում է, բայց... քաշվում է ասել.— Իմ որդին անկողին չուներ,Բայց նրանք — գիտե՞ք — կունենա՛ն...
* * * * * * * * *
Այսպես էր:
Խանութի առաջՆստած՝ խանութպան ՀամոնՄտածում էր՝ ինչո՞ւ չկաՄի փոքրիկ... գարնան... քամի:

Մտածում էր՝ «Բաղդադ են հասելԶորքերը անսահման Ռուսի —ԷլՍրանք
Ինչո՞ւ են փախելԲիթլիսից, Բաղդադից, Մուշից:
Ինչո՞ւ են մնացել թափված.Թող գնան Բիթլիս, Բասեն —ԷլԻնչո՞ւԷրզրումն առավԱնհաղթ Անդրանիկ փաշեն...»
Եվ էս մեծ մտքերից հոգնած՝Գնաց տուն, որ փաստոն խաղա:
Իսկ նրա խանութի առաջՄեռնում էր մի որբ երեխա:

Այսպես էր:
Խանութպան՝ Համոն —Հավատո՞ւմ եք՝ ա՜յն էլ չտեսավ,Որ Պողոսը դարձավ զինվորՈւ մինչև Պերեմիշլ հասավ...
Բայց երբ առևտուր չկար,Որպեսզի ձանձրույթից չըքնի —Համոն երկա՛ր-երկա՛րԵրգում էր՝«ՄերՀայրենիք...»
ԳԼ. Դ
Երևան:
Այսինքն — Նաիրի:

* * * * * * * *
Այսինքն՝ այստեղից սկսածԳնում էր դարերի հեռունՀնամյա, հին մի երազ,Երկիր մի՝ դարերի ուրու:
Աշխարհի ճամփեքի մեջտեղում,Ուր գալիս են, խառնվում իրարԱրևմուտքն ու արևելքը հին —Կանգնել է — դարերի ուրու —Հնամյա երկիրը՝ Նաիրին:

Որպես արյունոտ հարցանիշ՝Դարերի մեջ մեխված վաղուց՝Կանգնել է երազի նման —Եվ չկա՛ Նաիրի ուրիշ...
* * * * * * * * * * *
Աշխարհի այն ահեղ օրերին,Աշխարհի ճամփեքի մեջտեղում,Ուր եղել էր հին Նաիրին —Կանգնել էր — խանութպան Համոն:

Կանգնել էր խանութի առաջ. —Նաիրի պես «հզոր», «անսասան» —Գնացել էր արյունոտ ռազմադաշտՀամազասպը՝ «քաջ ջանբեզար»:

Իսկ նրանց երկուսի մեջտեղում,Ակնոցը նաիրյան քթին՝Կանգնել էր վարժապետ Սողոն՝Նաիրի հարազատ որդին:

Դարերի մշուշից ելած,Ձեռքին՝ հնամյա մի նետ —Դարերի մշուշի վրաԳրում էր՝ «Վեց վիլայեթ...»:

Ո՞նց իմանար Սողոն,Կամ «ղարիբ», «գաղթական» մշեցին՝Թե ինչո՞ւ Կարպատներն առանՈւ Ռեյմսի տաճարն այրեցին:

Է՜ն էլ նա հազիվ հասկացավ,Որ երբ ռուսը քաշվեց Վանա —Ուզեց, որ երկրի երեսին«Խայու անուն չմնա...»:

Ողբալով Նաիրին հարազատ,Աշխարհի ճամփեքի միջում —Վարդապետ Սողոն հուսահատՀարցնում էր՝ «Ինչո՞ւ, ինչո՞ւ...»:

Եվ միայն Պողոսն էր, որ արդենԴեպոյից ընկած Պերեմիշլ՝Ամրանում էր ոգով ու սրտովՈւ մտքեր ընդունում ուրիշ:

Ձուլվում էր բանակին էն մեծ,Որ հուզվում էր արդեն, խլրտում,Որ պիտի աշխարհը ցնցեր,Երբ դառնար կրկին մի օր տուն:

Բայց նրանք դեմ-դեմի կեցածԱյն ահեղ, ահավոր կռվումԱրնաքամ դեռ կռվում էինՀայրենի դաշտերից հեռու:
Իվանը, Հանսը, Ժանեն —Մոսկովցի, փարիզցի, բեռլինցի —Բոլո՜րը մի հսկա, բյուրանունԲանվոր,Մուշա,Գյուղացի:

Եվ նրանց դիերի վրայով,Լոնդոնից մինչև Կապուտան —Անցնում էր երկաթե քայլովՄի հրեշ՝ անունը Կապիտալ:

Գալիս էր Բեռլինից, Փարիզից,Գալիս էր — հյուսիսից դեղին,Անցնում էր Նաիրի վրայից,Բռնել էր Բաղդադի ուղին:

Գլխի տեղ — հսկա մի բերան,Գլխի տակ — անսահման մի փոր, —Կանգնում էր դիերի վրա,Խմում էր արյունը բոսոր:

Հագել էր — պուրպո՛ւր, ոսկի՛,Շողում էր արևի ներքո.Ժպիտը ճարպոտ երեսին՝Արշավում էր հաղթական երգով:

Եվ նրա երգին գերի,Բաղդադից մինչև Լիոն,Արնաքամ զարնվում էինԶորքերը՝ միլիոն-միլիոն...
* * * * * * * * * *
Արնաքամ կռիվն այս ահեղՎերջ պիտի չունենար գուցե,Թե բանակը մեր ետ չնայեր,Չկանչեր՝ կանգնեցե՛ք, կանգնեցե՜ք...
Բանակը:
Բանակում մարդիկ,Որ ուրի՜շ պայքարի սովոր՝Կանչեցին ուրի՛շ մի մարտիԲանակները այն ահավոր:

Կանչեցին — ու դարձան իրանցՍտեպները անծայր ու լեն,Վառեցին դաշտերի վրաՄրրիկներ ահեղ, հրեղեն:

Պարզեցին դրոշներ կարմիր,Կանչեցին աշխուժով հրձիգ. —— Բանվորներ համա՜յն երկրի,Միացե՛ք, միացե՛ք, միացե՛ք...
Վառեց նրանց կանչն ամբողջԱշխարհը, որպես հրդեհ,Ծփացին բանակները հոծՈւ ծփանքը, ահեղ, հորդեց:

Մոսկովը ծփաց փողփողուն,Ինչպես մի բոսոր դրոշակ —Պարզե՛ց արնավառ աշխարհինՄի կարմիր խնդության նշան:

Ու ելած հողմերից այդ վառ,Որպեսզի խորտակե այդ հինը՝Լեռնացավ, որպես ղեկավար,Ու կանգնեց Լենինը:

Ու ելած իրենց տեղից,Հրահրած արնավառ ոսկով —Նորի՜ց բանակները դեղինՇարժվեցին դեպի Մոսկով...
Եվ, որպես դաժան մի երազ,Կարմիր զորքերի հանդեպ՝Փարիզի մշուշից ելածԿանգնեց գնդապետ Գալիֆեն:

Երկաթե քայլերով նորիցԱրշավեց, որպես չար բազե,Որ կարմիր Մոսկովում փորիՄի հսկա, նոր Պեր-Լաշեզ...
* * * * * * * * * * *
ԳԼ. Ե
Աշխարհի ճամփեքի մեջտեղում,Ուր գալիս են, խառնվում իրարԱրևմուտքն ու արևելքը հին —Ուր եղել է հին Նաիրին —Կանգնել էր վարժապետ Սողոն:

Մի հսկա հորձանքով ահեղԶորքերը անսահման ռուսիՎարարած ջրերի նմանՔաշվեցին Բասենից, Մուշից:

Նորից — խուժեց թշնամին,Եկավ — մինչև Կարս հասավ...Նորի՜ց դարձավ ՆաիրինԲարբարոս սրերի հեսան:

Նորի՛ց քաղաքներն հնամյաԴարձրին հողին հավասար —Դաշտերում անթաղ մնացԺողովուրդը՝ հազար-հազար:

Նորից — անվրդով նստած,Որպեսզի ձանձրույթից չքնի —Համոն երկա՛ր-երկա՛րԵրգում էր «Մեր հայրենիք...»:

Չէ՞ որ Երևան քաղաքում,Հնամյա Մասիսին մոտիկ,Մասիսի պես հզոր, կանգուն —Ելել էր «Նաիրյան ոգին»:

Ելել էր «հզոր», «անհաղթ»,Պարզել էր — երեքգույն դրոշ,Հառնում էր — «անկաշկանդ», «ազատ» —Ու չկա՛ր Նաիրի ուրիշ...
Աչքերը դարերի հեռուն,Ակնոցը նաիրյան քթին՝Կանգնել էր վարժապետ Սողոն՝Նաիրի հնամյա որդին:

Դարերի մշուշից ելած,Ձեռքին՝ հնամյա մի նետ —Դարերի մշուշի վրաԳրում էր՝ «Վեց վիլայեթ...»:

* * * * * * * * * *
Իսկ այնտեղ — Կարմիր ՄոսկովիցԴեպի աշխարհները բոլոր —Անթել հեռագիրը նորիցԿանչում էր ձայնով ահավոր:

Կանչում էր — երկրից-երկիր,Ձայնում էր խանդով բոցավառ.— Ելի՜ր, սովալլուկ մարդկությանԱնեծքով գերված աշխարհ...
Հյուսիսից մինչև արևելք,	՝Մինչև Հինդ, Հաբաշ, Հնդուչին —Կանչում էր՝ «Եղբայրնե՜ր, ելե՜ք —Սա՜ է մեր կռիվը վերջի՜ն»:

Եվ ահա այդ ահեղ կանչինՇիրակի դաշտերից — հանկարծ —Զրահապատը խանդով առաջինՆաիրի դաշտերում զնգաց:

Զրահապատը զնգաց զնգուն,Շիրակի դաշտերից կանչեց —Նաիրի հնամյա երկրումԿարմրավառ, ահեղ հնչեց...
Ու կարմիր, հրդեհի նմանՄրրիկներ անցան սրընթաց —Եվ, ելած քնից հնամյա՝Արևելքը, կարմիր, խնդաց: 
—
* * * * * * * * * * * *
Դու հիմա, երկի՜ր Նաիրի,Աշխարհի ճամփեքի միջումԿանգնել ես՝ խնդավա՜ռ էլի,Հառնել ես՝ երկաթե թռչուն:

Աշխարհի ճամփեքի միջումՈւր գալիս են, խառնվում իրարԱրևմուտքն ու արևելքը հին —Դու հառնել ես նորի՜ց, բոցավառ,
Վառվել ես՝ կրկի՛ն, կրկի՛ն...Պարզել ես ճամփեքի միջումԱրնավառ, կարմիր մի դրոշ,Ու նորի՜ց քո խոսքը հնչուն
Զրնգում է խնդությամբ որոշ:
Եվ ո՜չ թե վարժապետ Սողոն,Այլ Պողոսն է հիմա քո որդին,Որ դեմքը քրտինքով ողող՝
Լծվել է գալիքիդ երթին:
Լծվել է օրերիդ երթինԵվ սրտում խնդություն ու կամք՝Բյուրերի հետ մեկտեղ, միասին
Այս երկրագունդը հինՔաշում է դեպի Ապագան...
* * * * * * * * * * *
ՎԵՐՋԱԲԱՆ
Հիմա —Ամեն տեղ —Լսո՞ւմ եք —Զնգոց...Երկաթի գրգիռ:
Օրերը — հրետանի:
Ու կյանքը, հին կյանքը հիմա —
Հիշո՞ւմ եք —«Տիտանիկ...»:
Հիշում եք.Եղավ տո՛ն.Լույսի ու երկաթի մեծափառ հանդես...— Օրեր...Շփոթում...Մարսելյեզ......Անտես:

Ու ճչաց —Սո՛ւր ճչաց —Կանչեց հոգեվար —Ռադիոն...Կանչեց:
Դեպի քաղաքները բոլոր,Դեպի կայարանները բոլոր,Ճչաց,Սո՛ւր ճչացԿանչեց...
Ու մեռան:
Գնացին:
Ո՞ւր...
— Օրերը թռչում են, թռչում են արագ:
Օրերը — կրակ,Պուրպուր...Ուզո՞ւմ ես՝ բռնեմ հոգիդ այսօրվա —Ու ծանր,Երկաթե մի դիսկի նման —Նետե՛մ —Ո՞ւր նետեմ —Ու՞ր...— Դեպի կյանքը գալիք,Պուրպուր...
* * * * * * * * * *
Շինվում է աշխարհը հիմա,Շինում ենՓողոց առ փողոց —Մոսկովցի,Բանվոր մի Իվան,Մի Չինկ-Ֆու,Մի Հանս,Մի Պողոս:

Ես ասում եմ՝ աշխարհը կդառնաՄի հանո՛ւր խնդության փողոց,Ու Չինկ-Ֆուն Պեկինում կխմեՔո կենա՜ցը, Բարթո՜ւղ, Պողո՜ս...
Իսկ եթե հույսերից իմ այս վառԻմ սրտում պիտ մնան վերքեր —Ես էլի՜ քո փառքը կերգեմ,Իմ հզո՛ր, երկաթե՜ եղբայր:
Կերգեմ քո կռիվը մեծ,Աշխատանքդ հզո՛ր, անծի՛ր, —Այս պոեմս — քո կա՜մքը երգեց,Այս պոեմս — դո՜ւ երգեցիր:

Թե խաբեն օրերն այս հրկեզ՝Սրտո՜վ միշտ քեզ պե՜ս ու քեզ հե՜տ —Ես էլի՜ քո փառքը կերգեմ —Ես — չնչին,ՎերջինՊոե՜տ...Երևան, 1920, III
Մոսկվա, 1921, XII
ՉԱՐԵՆՑ — ՆԱՄԵ
Москва, Москва,Ты Меккой мне, Москва,А Кремль твой-сладость чернаяКаабы.А. Кусяков. «Искандар Намэ»
Ձեր հոգին մի պահ թող ներիԻնքնամեծարանքն այս քարե: 
—
Ո՜չ «խալխի նոքար», ո՜չ «գերի»*, —— Ես եմ այս՝ ոսկյա խոսքերիՇահինշահ — Եղիշե Չարենց:

Ես եկել եմ հեռո՛ւ Իրանից:
Հայրենիքս է — Խանի Մակուն:
Իմ հոգում — արև՜ն Իրանի,Իրանի արև՜ն է իմ հոգում:

Իսկ արյան մեջ երգում է իմ —Նաիրյան տխրությունն անծիր...
Իսկ ուղեղս — կարմի՛ր-կարմի՛րՄոսկովյան հրով այրեցի:

Թող իմ սիրտը — բուրմունքը վարդի,Իսկ ուղեղս — կրակը խանձի: 
—
— Իսկ հիմա լսեցեք, մարդիկ,Շահ-Նամեն բանաստեղծ Չարենցի...
I
Ոսկեվառ արևի նմանԻրանից նետված Նաիրի,Նաիրից նետված Մոսկով —
Ես երգում եմ կյանքս հիմա —Արևով,Արյունով,Ոսկով:

Ես ի՞նչ հրաշքով դարձնեմՕրերիս անիվն անգո,
Թող իմ երգը ձեզ թռցնե —
Նաիրի.
Կարս —
Մանկություն...
Ես Կարսում եմ —Նորի՜ց,Նորի՜ց...
Մանկական շրթերիս կախած՝Ես տեսնում եմ մորսՆորից —Ստինքները՝ երկու ձագար...
Դեռ հոգիս մի նետ է հանգիստ՝Օրերիս աղեղին կպած:

Հեռևում — մորմոքը զանգի:

Ահա հայրս՝ հագին կապա...Նրա դեմքը՝ արծաթե ափսե,Վրան քիթը՝ կեռ մի դանակ:
Թափել է ժամանակն անսերՄազերին — ճերմակ նիրվանա:

Ահա մայրս՝ գնում է ջրի,Գլխին՝ Թեհրանի լաչակ...
Սուլում է քամին Նաիրի —
Ուզում եմ բարձր ճչալ:
Պարզում է ձեռքերն առաջՀոգիս, որպես որբ տղա. —Ուզում է — արևկեզ հարավ,Ուզում է արևի ծնծղան...
Իսկ երբ մայրս մազերին իր ձյունԴնում է ոսկեմուգ հինա —Թվում է՝ մազերի միջովԵս կարող եմ Թեհրան գնալ...
Կարող եմ հասնել Հնդուչին,Տիրանալ գանձերին Շահի...
Մանկություն... ոսկեթև՛ թռչուն...Դեղնավուն ոսկի՛ հինայի...
II
Ես ծնվել եմ Մակու քաղաքում,Արևի տակ ոսկեղեն, հասուն,Շոգ շնչի տակ Որմուզդի թևի —
1897 թվին:
Թափել է արևն ԻրանիԻմ հոգում Շիրազի վարդեր:

Բայց տխուր Նաիրյան քամինԻմ սրտում թախիծ է բարդել:
Դեռ աչքերս արևին չբացածՆետել է ինձ հին մի քաղաք: 
—
Ես անգույն Կարսում մեծացա՝Հայրենիքս հեռուն թողած:

Աչքերս թևերի նմանԴեռ նիրհել էին շվարած —Երբ գրկեց ինձ թախիծն հնամյա,Որպես տան մշտական ծառա:

(Նա մեր տանն էր վաղուց մեծացել,Դեռ եղել էր պապիս ժամանակ:
Մնացել էր՝ հոգնած ու ծեր,Սպասում էր, որ երկինք գնա:

Մենք նրան ասում էինք՝ ապի,Նա տանում էր ինձ փողոց.Սիրում էր ամեն բան թափել.Երդվում էր նաիրյան հողով...):

Հորական տնակում նստած,Նա մռռում էր, որպես տան կատու:
Բայց հոգիս կարոտով վստահԵրազում էր արև ու խնդում:

Եվ հենց նա՜ էր, թախիծն հնամյա,Որ ծածկած արև ու Իրան —Մի ծերուկ ուսուցչի նմանԻնձ մի օր վարժարան տարավ:

Ու, ծածկած արև ու Իրան,Նա, շնչով կարծես մի հրե —Ուղեղիս կտավի վրաՓորփրեց հնամյա գրեր...
(Իմ հոգինՈ՞նցԻմանար,Որ հոսանքը այդ հին գրերիԻմ հոգու անհաղթ թևերինՊիտի բյուր երկինքներ բանա:

Որ հետո,Տարիներ հետո,Առածից բյուրպատիկ ավելի —Նավերիս ճերմակ կտավինՆա քամի ու արև պիտի տա...):

Իմ խաղա՛ղ, կապո՛ւյտ մանկություն,Դու նման ես լճակն ընկածԱրծաթե լուսինի դիսկին: 
—Դու կայիր — ու չկաս հիմա դու,Արևի դեմ դու, թույլ, հանգար —
Բայց արդյոք կայի՞ր դու իսկի...
III
Եվ ահա — պատանի եմ եսՏասնըչորս, տասնըհինգ տարեկան:
-
Հիմա քեզ,-	պիտի քեզ երգեմ,Իմ լուսե, հեռո՛ւ բարեկամ: 
—
Աստղիկ: 
— Քո անունը այսԵս պահել եմ սրտում իմ — վառ:

Ինչպես ծովն ընկած առագաստԹող ընդմիշտ նա այնտեղ մնա:

Օ, հաճա՛խ, հաճա՛խ, բարեկա՜մ,Որպեսզի հոգիս չմրսի —
Ես հիշել եմ վայրկյան-վայրկյանԿանաչած այգին Կարսի...
Ես հիշել եմ —Ի՞նչ.Չգիտեմ:
-
Ես հիշել եմ այն ամառվաՔո ժպիտը —Տխուր,Անթև, —Իմ շապիկը — հիշո՞ւմ ես — ճերմակ...
Հիշո՞ւմ ես...
Ախր ի՞նչ հիշես...
Ախ, ոչինչ չկա հիշելու: 
—ԱշունըՏերևներ քշեց —Թիթեռներ դեղնած հուշերի...
Ների՜ր ինձ,Ների՜ր, բարեկա՜մ,Ինչքան էլ լուսե լինեիր —
Ես անմիտ պատանի էիՏասնըչորս-տասնըհինգ տարեկան...
lV
ԵվԱհա —Տասներկու թվին —Առաջին անգամ... այնտեղ...Առաջին համբույրս տվի —Քեզ...
Հիշատակ անթև:

Ես ուզում էի — շո՜գ,Իրան...Շիրազի վարդեր կարմիր: 
—
Բայց գտա...Անկողնի...Վրա...Տարածված... մի պաղ... մարմին...
Ներիր, Աստղիկ Ղոնդախչյա՜ն,Իմ լուսե բարեկամ...Ների՜ր...
Ես...Հետո...Աշխարհներ անցա —Բայց թողածս ետ չբերի...
Սիրելի,ԼուսեՂոնդախչյան —
Ների՜ր... օ...Ների՜ր...Ների՜ր...
Եվ ահաԱռաջինԱնգամ —Այնտեղ... միևնույն տարին —Երևաց մի ուրիշ անգո,Անունը... 
Երկիր Նաիրի:
Երևաց:
Երևի չկար:
Երևի չկային վարդեր:

Եկավ —Ուսերիս վրաՄի անհուն տխրություն բարդեց:

Թվաց թե —Տեսնում եմ մշուշումՄի կապո՛ւյտ-կապո՛ւյտ աղջիկ: 
—
Նման էր — հնամյա փոշու,Նման էր — արնոտած խղճի:

Սպիտակ շրթերի վրաԿային... դեղնավուն վերքեր:

Տվեցի սիրտս նրան —Ուզեցի, որ նրան երգեմ...
* * * * * * * * * *
VI
Օ, երգե՜ր իմ —Առաջի՛ն,Առաջի՛ն...
«Երեք երգ»...
Աստղիկ Ղոնդախչյան...
ՔրքրեմՄոխիրն իմ խղճի
Եվ երբե՜ք, երբե՜քՉզղջամ...
VII
Ես ինքս էլ լավ միտՉբերի —Թե ո՞նց` Կարսի այգուց —
Տասնըհինգ թվի վերջերին —
Արթնացա... զորքերի շարքում:

Կամավոր:

Հայկական բանակ:

Հրացան: 
Թնդանոթ: 
Ռումբեր:

Եվ ահա — Այգեստանը Վանա:

Եվ ահա — Վարդան, Ռուբեն:

Եվ ահա ընկերներ նոր-նոր:
Նյու-Յորքից, Բասենից, Պոլսից: 
—
Մա՜հ,Մա՜հ,Մա՜հ:
Ընդհանուր, հանուր:

Զինվորի, աղջկա, հարսի: 
—
Ես կարծում էի — այնտեղ,Ռումբերի ահեղ որոտումԿգտնեմ քո դեմքը լուսե:

Բայց գտա... դիակներ փայտե,Ու տեսա մի երկիր, որը դուԼքեցիր խուժումից մեր սև:

Ու իջավ թախիծն հնամյաՈւ հոգիս ճնշեց, ճնշեց...
Եվ իմ դեմ հրաշքի նմանԿրակվեց քո ուղին անշեղ...
VIII
(Ո՞ւմ ինչ, որ — միևնույն թվին«Պրոգրես» տպարանը ԹիֆլիսումԱվետեց իմ կոտրած թևիԱրնոտած անկումի մասին...Ու «Գիր»-ը փոշոտ վիտրինումՄի փոքրիկ բրոշյուր դրեց: 
—
Իմ տողերը վիշտ բերին ո՞ւմ —Դանթեյան իմ տողերն հրե):

IX
ԻսկՀետոՏասնըհինգ թվին —Երբ եկա, հասա Մոսկով —Զգացի հսկա մի թևիԹպրտում... 
Վիթխարի սոսկում:

Թվաց թե —Հասնում եմ ահաԱշխարհի վերջին վրանին, —
Բայց որպես ոսկի մի վահանԲարձրացավ արևն Իրանի...
Վառվեցին իմ հոգում հանկարծՎարդերը հեռու Շիրազի...Օ, սի՜րտ իմ, գլխիվայր ընկար —Կախվեցիր... աղջկա վարսից:

Զարթնեցին հեռո՛ւ տարիներ —Ձիերի նման վրնջան...
Արթնացավ հրկիզող մի սեր...
Կարինե:

Կարինե Քոթանճյան...
X
«Ծիածանը»...Արև՜ն է այնտեղ, —Նաիրյան թախիծի միջից.Հրկիզված իմ հոգին բանտելԵվ ուզում էր անդարձ շիջի:

Իրանի արև՜ն էր շոգ —Լացակումած կապույտը Նաիրի...
Ու թախիծը — խեղդող, ճնշող, —Խառնված ոսկեման հրին:
(Դեռ չկա՛ր աշխարհում անշողԴեռ չկա՛ր արև-Նաիրին...):

XI
Մոսկով:
Տասնըյոթ թվական:

Իմ սրտում — արևն Իրանի:
Եվ ուզում էր արևն ագահՀրդեհել սկսվող տարին:

Հունվար...Փետրվար...Քսանըվեց:

Պոկվեց, ինչպես քար սարից:
Արևը՝ կարմրակեզ բանվոր՝Գլորեց թափով վիթխարի:

Ի՞նչ...
— Հսկա,Վիթխարի մի քար,Որ նստել էր մեր թևերին:
Ծծում էր մեր արյունն, ագահ, —Շնչում էր սառնություն բևեռի:

Գլորվեց:
Ու զուր,Երերուն,Մի վայրկյան սպասեց, չըգնաց:

Բացվել էր — անհուն մի հեռու:

Ջարդել էր մի հին մեքենա:

* * * * * * * * * * *
Կանգնել էր ճամփի սկզբին,Հետևում — մռայլ տարիներ:

Վախենում էր կարծես վազքից...
Կարինե...
Հիմա՛ր Կարինե...
XII
Իմ հոգում — արևն ԻրանիԼափլիզում էր հրդեհի նման:

Ու ծանր, որպես գրանիտ,Նաիրյան թախիծն հնամյա:

Թե իզո՞ւր կրքերիդ բազենՀետևեց ինձ երկա՛ր տարիներ...
Տխրություն էր հմայքդ մսե —Կարինե...Մշո՛ւշ — Կարինե...
ХllI
Ինչպես քարը, մնացած ճամփին,Որ նորից գլորվի պիտի —
Իմ հոգին կարոտով անբիծՍպասում էր վերջին աղետին:

Պիտ ընկներ, որպես գրանիտ,Քո կարոտը հոգնած իմ խղճից —Որ ոսկի արևն ԻրանիԽառնըվեր նաիրյան թախծին...
Եվ ահա —Հունիս,Հուլիս...Եվ ահա —Սեպտեմբեր,Հոկտեմբեր...
Զարնվեց կռանը — սալին:
Տեղացին վիթխարի ռումբեր:

Ու ռումբերը — արնակեզ երգովՊայթեցին ուղեղում իմ մութ: 
—
Ու կարմիր ռումբերի ներքո —Երազներս տվի... քամուն:

Գլորվեց, որպես գրանիտ,Քո կարոտը հոգնած իմ խղճից:

Ու ոսկի արևն ԻրանիԽառնվեց նաիրյան թախծին...
XIV
Տասնըութ:
Թվական կյանքի:

Իրիկուն: 
Վերադարձ: 
Առավոտ:

Ազատվեց հին կապանքիցՀոգիս՝ վիթխարի ցավով:

Տասնըութ:
Թվական հրի.
Ողջակեզ — կարմրակեզ բոցում:
Արթնացավ արև՛ — ՆաիրինԻմ հոգու նո՛ր զնգոցում:

Հրդեհ էր:
Անհատնում կրակ:
Արնաքամ վերքեր կարեվեր:
Ու կարոտդ հանկարծ ալվըլան —
Ողջակեզ — հոգիս արևեց:
Ողջակեզ: 
Խնդություն: 
Ու միԱնհատնում վատնում միասին —Եվ հոգիս սանձարձակ թռավ...
Այսպես էր տասնըութ թվին: 
—
Սո՜մա...Լյուսի Թառայան...
XV
(Հոսում է արնակեզ մի գինի,Հրդեհվում է սրտում իմ շոգ.Անցնում է իմ թեժ արյունիցՈւ քանդում է կապանքը ճնշող:
Նա այնտեղ է — դուրսը, նա կա,Որպես կին, որպես նո՛ր Նաիրի,Հարբել են խմբեր խելագարՈւ աշխարհը հանձնել են հրին:
Նա այնտեղ է — Լյուսի Թառայան.Վարդերում, արևում Շիրազի,Նաիրյան դաշտերի վրա,Սկյության դաշտերում անծիր...Ու բոլո՜ր նրանց սրտերում,Որ աշխարհը հանձնել են հրին:
Հրդեհվել է աշխարհի հեռուն...
— Այսպես էր այն կարմի՛ր տարի՜ն):

XVI
19.
Կարմիր Բանակ:

Հորդել են հեղեղները սև:
Անսահման դաշտերի վրաՇաչում են քո թևերը լուսե:

* * * * * * * * * *
Կայարան:

Զորքեր:
Զորքեր:
Զինվորներ կարմիր:

Գիշեր:

Ու կարմիր զորքերի վրաԿործվել է խավարը սև:

Խոր,Խավար,Ահավոր սպասում:
Հեռուն՝ կրակներ տարտամ:

Առավոտ — կգնանք, հզոր. —Կփշրենք թշնամու շղթան:

* * * * * * * * * *
Այստեղ էր — 19 թվին:

Օ, ինչ հո՛րդ էր տագնապն ուղեղիս...
Ու հոգիս հրդեհին տվի,Որ լափվի բոցերում դեղին:

Այստեղ էր:

19 թվին:
Հավաքվել էր Բանակը Կարմիր:

Ու բոլոր աչքերում ծավիԱնսահման խնդություն կար մի:

Ու մոտի՛կ, մոտի՛կ էր այնքանԵրազած աշխարհը գալիք...
Հավատում էր — տերևն անգամՈր... կգա՛, կգա՛ Անձկալին...
Կանգնել էր Նա դռանըԿարծես —Խանդավառ՝ ճակատին արև:

Ես երբեք քեզ չե՛մ մոռանա —
Թառայան...
Կայարան Տիխորեցկ:

XVII
(Եվ մի՞թեԵսՉերգեցի՞Ձեր կռիվը, կարմիրԸնկերներ...
Նայեցի երկաթե գծին —Հասկացա, որ ամբողջը — մե՜րն է:

Ու կարմիր հրդեհում հրձիգՎառվելով՝ ձգտեցին իրար —Անձրևը նաիրյան թախծիԵվ արևը քո, ոսկի իմ Իրան:

Հասկացա, որ որպեսզի դուքՄիանաք ու ձուլվեք ի մի —Պիտի նախ իրար միանանԼույսերը Փարիզի, Պեկինի:

Դեռ պիտի խմիչքը վեդյանԲյուրավոր սրտեր խանձե: 
—Բայց ուղին ես արդեն գտա՝Դեռ երեր, անմարմին, անձև...):

XVIII
Ինձ կանչում էր կարծես անծիրԿարոտով — երկիր Նաիրին. —
Նորից Հայաստան գնացիՏասնըինը թվի վերջերին:

Այնտեղ — Նաիրի երկրում,Հնավանդ ցանկությամբ ուրիշ՝Արդեն խմբապետ Դրոն
Պարզել էր երեքգույն դրոշ:
Պարզել էր — Երևան քաղաքում,Հնամյա Մասիսին մոտիկ:

Ու լցրել էին հողագույնՈւրուներ քաղաքն անոթի:

Որպես քար՝ տխրությունն իջավ,Ծանրացավ ուսերիս,Վրաս:

Ես նորի՜ց, նորի՜ց քեզ տեսա —Մանկություն...
Կարոտ իմ...
Կարս:

* * * * * *
XIX
Կարս:
Տասնըինը թվին:
Տասնըինը թվի վերջերին:

Նո՜ւյն երկինքն էր՝ կաթսա արևի:
Նույն խշշոցը քչփչան ջրի...
Բայց արևը իզուր էր փորումԿուրացած աչքերը շենքերի:

Իզո՛ւր էր նաիրյան հեռունՈւնկնդրում քչփչուն ջրին...
Մանկական երազում տեսածՇուքերի նման չկայինԾանոթներս — լուսե՛ մարդիկ...
Դարձել էր — սրերի հեսանԿապույտ մանկությունը իմ —Իմ կանաչ, պայծա՛ռ բարդին...
Էլ ինչո՞ւ ծիծաղեր հոգիս,Երբ մի լուրջ քննադատ մի օրՍարսելով դահլիճն ու ֆոյեն —Ավետեց ամբողջ աշխարքին,
Որ ծնվել է — մեծ մի պոետ...
Որ ծնվել է երգիչ մի վառՈւ բերել է երգեր հրե. —
Ցնծա՜, նաիրյան աշխարհ, —
Ցնծա՜... 
Եղիշե Չարենց...
XX
Երևան:
Քսան թվական:

Փետրվար,Մարտ,Մայիս...
Ողջո՛ւյն, ընկեր Թավաքա՜լ:
Մուսայե՛լ:
Սարուխա՛ն:
Ավի՛ս...
Ողջույն բոլորի՛դ, բոլորի՛դ:
Ձեր կամքին — երկաթ,Գրանիտ:

Մոսկովյան կարմրակեզ հրին,Կարմրավառ վարդին Իրանի...
* * * * * * * * * * * * *
Երևան:
Մեկ մայիսի:
Աստաֆյան փողոցում — խմբեր:

Խնդավառ ելած միասին —Կտրել են փողոցի ճամփեն:

Եվ ահա — դրոշներ կարմիր:
Հնամյա Մասիսի առաջ...
Ով որ կա — թող գա՜:
Վառվի՜,Սուր ճչա, խնդասիրտ գոռա՜:

Զիգզագներ —Նժույգներ թռան,Կապվեցին՝ Երևան-Մոսկով.
Թափվեցին շենքերն հնօրյաՀարվածի տակ երկաթե բազկի:

Ու սրտում իմ վառ խտացանԳալիքները... 
Ո՞ւր գայիր էլ: 
—
Իսկական մարմին ստացած —Կանգնեց խնդավառ Նաիրին...
XXI
Քսանըմեկ:
Հատված քսանըմեկ:

Ինչ եղավ քսանըմեկ թվին —Թող հոգիս գալիքի՜ն գամե,Թող հոգիս ընդմիշտ արևի: 
—
Ընթերցո՜ղ: 
Քո հոգին հիմաԹող ճեղքեմ երգիս դանակով.— Ես եղա... առաջին ՆաիրյանԻսկական Կարմիր Բանակում...
Ու տեսավ Մասիսն հնամյա,Առաջին անգամ իր օրից —Չերազած հրաշքի նմանԿռիվը նաիրցի բանվորի...
ԻսկԵրբՏուն դարձանք բանակիցՍպասում էր ինձ արդենՆաիրին... երկրային մի կին.
Աչքերը — ջահեր կրակի,Շրթունքները — Շիրազի՜ վարդեր:

Ինչքան շա՛տ անցան դեմքեր,Բայց հոգիս թող քեզնո՜վ հարբի.
— Ախ, ինչքա՛ն ես սիրո՛ւմ եմ քեզ,Արփի՛կ, լուսավո՛ր Արփիկ...
* * * * * * * * * * * *
XXII
Ես հիմա ապրում եմ Մոսկվայում.Գլխիս մեջ՝ մրրիկներ ոսկի:

Գլխիս մեջ մի Ռոբերտ ՕուենՀիմա վառ գալիքն է հսկում:

Գրում եմ պոեմներ, երգեր:
Երազում եմ — Գալիքն անծիր:

Նաիրի, ես սիրում եմ քեզ.Քեզ սիրում եմ, իմ Իրան հրձիգ:

Ես հիմա հեռո՞ւ եմ...Օ, ո՛չ.Ձեզ մոտիկ եմ հիմա ավելի —Ինչպես նետը՝ դեպի ետ քաշած՝Առաջից փախչող գազելին:

Իմ հոգին երեք նետ ուներ —Պի՜րկ հենած աղեղին օրերի: 
—Հիմա՝ թռե՛լ են երեքն էլ —Զարնվել են — խնդո՜ւն հրին:

Ես ձեզ չե՛մ, ձեզ չե՛մ մոռացել.Դուք հիմա դարձել եք — մի: 
—
Մենք շուտով, ինչպես նետ երեքծայր —Թռչելու ենք — Հնդուչին, Պեկին:

Ընդունե՛ք, առե՛ք ինձ հիմա —Մոսկո՛վ կարմրակեզ հրի,Իմ ոսկի՛, ոսկի՛ իմ Իրան,Իմ հեռո՛ւ, հեռո՛ւ Նաիրի...
1922. 6. 1.Մոսկվա



 --------------------------------------- 


«ՊՈԵԶՈԶՈՒՌՆԱ» ԳՐՔԻՑ
ԵրբԴուքԱրնոտած շրթունք ու բերանԳիտեք լոկ դառնորեն ոռնալ—Ես արև՛ը բերի հուրհրան,Որ շինեմ խնդության զուռնա…
*
Արևի նարնջե ֆոնինՏեսնո ՞ւմ եքԴուքԹեք —Երկաթե պրոֆի՛լը իմ...
Ի՞նչ է՝Սովո՞ր էիքԿոպեկնոց դրամի վրաԱրքայի դեմք տեսնել...Հիմա ե՛ս եմ՝«Որդի բանվորի» —Իմ դեմքն է հիմա հուրհրանՔանդակվել արևին լուսե:

Ի՞նչ է՝Մթամած նաշերում ձեր թենՎահրե՞ց ձեր հոգին հաղթականԵրբ տեսաք իմ դեմքը երկաթե՝Արևի ֆոնին քանդակած…
ԳՅՈՒՄՐԻ
Սիրելի Արտաշես Տեր-Մարտիրոսյանին,գյումրեցի պոետին
Դեռ երգում է այստեղ զուռնան,Դեռ դհոլը սիրտ է հուզում:
Թող հոգիդ դառնորեն ոռնա—Միևնույնն է՝ կմեռնի անլեզու:

Օ, զուռնա՛, զուռնա՛, զուռնա՛ .Տխրություն:
Թախիծ դեղին:
Օրերը ցնորք կդառնան,Աշխարհը -անդուռ փակուղի:

Ստվերի պես կանցնես անհետ,Ստվերի պես կյանքդ կմարի,Ու, մռայլ, կխնդա մահիդ—Գյումրին...
II
Դու մի օր կանցնես այստեղից:
Կուղեկցե քեզ երգը զուռնայի:
Ու Գյումրին, գորշ, դեղին,Անտարբեր, մռայլ կնայի:

Դու կանցնես հարբած ու անտարբեր,Քայլերով տարտամ, անիմաստ:
Բուլվարը մշուշ կպատե,Կժպտա «Ապոլլո» սինեման:

Ու, ծույլ, աչքերի տակովԿհեգնե գյումրեցի ՎաղոնՕրերիդ ցոլքը վարդագույն,Որ կորավ կյանքիդ դագաղում:

Առավոտ կընկնես կիսամեռ,Կկանգնի սիրտդ հանկարծ:
Իսկ Գյումրին դեռ օղի կքամե,Ու էլի զվարթ կզնգա:

Լոկ երգերդ շների նմանԵտևիցդ երկա՛ր կոռնան,Ու վրադ պատարագ կանե —Զուռնան...
ՍՐԻՆԳԸ
Սրինգը,Կույր ու ծեր,Անցնում էր փողոցով:
Սրինգը երգ էր գուցե.Ելնում էր դեպի վեր,Իջնում էր կոր գծով:

Իջնում էր—Ետ էր դառնում.Հասնում էր աստղերի ծերին,—Ու նորից, որպես վաշխառու,Աշխարհում փնտրում էր-ի՞նչ...
Աստաֆյանի միջովԱնցնում էր երգը սրինգի,Ծեծում էր դռները չոր:
Դռների ետևումՄարդիկՈւզում էին «Ռանգի»,Ուզում էին — «Տասչորս»:

Մնում էր —Դռների առաջ:
Դառնացած, որ չեն թողնում ներս:
Եվ նորից, որպես մասխարա —Թռչում էր կոր գծով —Վեր...
Ի՞նչ խղճուկ էր այդ ծեր վանեցին…Այդ երգը, երգը սրինգի...Այդ երգը՝ աստղային, անծի՜ր...Այդ երգը -անօգ, անգին...
Քեզ խրատ, պոետ, այստեղից.Օ, երբե՛ք չերգես անտեղի:

Լավ է — կորչե՛ս անհետ,Լավ է-մա՛հը դեղին:

Օ, լավ է կոտրես հանգիստՍրինգըդ, որպես թևեր,—Միայն թե, պոե՛տ, կյանքիցՍրինգի պես վեր չթևես...
ԸՆԿԵՐ
Հիշում եմ մազերդ գանգուր,Դեմքդ` փողոցի պես փոշոտ,Ծիծաղդ զվարթ Զանգու,Եվ աչքերդ` վառ ու խոշոր:

Հիշում եմ, հիշում եմ, Կարո,Հիշում եմ, թե ինչպես քեզ հետ—Հիշում ես՝ աղբի տակառումՀավաքում էինք թուղթ ու գազեթ:

Հավաքում էինք մենք լուցկուՆոր տուփեր, կլեպներ սեխի —Ու խաղում էր մեր կապույտ հոգումԱրևի լույսը դեղին:

Հիշում եմ, թե ինչպես հաճախ,Կառքերի ետևին կպած,Մանկական խնդությամբ մի չարՄենք թռչում էինք Հինդ ու Հաբաշ…
Եվ ահա մի օր այդպեսԵրբ թռչում էինք մենք սրընթաց—Կառապանը մտրակով շաչեցԵվ դու պոկվեցիր ու ընկար...
Ու հիշում եմ... դեմքդ հողագույն,Ուղեղդ` գորշ, մխրճած...Հետո հայրս մութ սենյակումՄինչև լույս ինձ խփեց ու փնչաց:

Մինչև լույս թքեց դեմքիս,Մինչև լույս հայհոյեց կատաղի,—Ու նայում էիր դառը դու ինձՔո հեռու, մութ դագաղից...
Բայց հիմա ինչքա՜ն է փոխվելԱյն օրից աշխարհը-գիտե՞ս...Ինչպես մի մարդ անտրեխՎերցնի դառնա կառքի տեր...
Արդյոք դու իմացե՞լ ես, Կարո,Որ ընկերդ հիմա այն բոբիկԵվ ուրիշ ընկերներ բյուրավորՊալատները կապել են թոփի...
Ախ, սիրտս, Կարո՛, մի բազե,Թպրտում է՝ վահրով լեցուն:
Եթե այս երգս լսես —Քացիով տո՛ւր աստծուն: 
-
Թող թռչի ամպերից նա վար,Հետույքով զարնվի թող հողին…
Ես հիմա եկել եմ Մոսկվա,Ես հիմա պոետ եմ հաղթողի...
*
ՕրերիՇեկՎիտրինումԴրել եմ սիրտս հրե:
Տալիս եմ մի բաժակ գինու:
Ուզո՞ւմ եք.Տամ,Առե՞ք:

Ինչի՞ս էՀիմաՀարկավորԷդ կակուղ Կիկոն մասխարա...Թող լինի — թիթեղե երգեհոն,Թող լինի — զուռնա-նաղարա՛ :

Էնպես որ`Աչքերից ձեր չարՉդողա,Չլա,Չմաշի.—Էնպես որ՝ ցավի՛ց չճչա—Երբ կգաքԴուքԹամաշի...
ԵՐԵՎԱՆ
I
Ինչ որ չի, չի երազելԴեռ ոչ մի պոետ — աստղաբիբՈւզո՞ւմ եք` որպես գնդասեղԱրև՛ը խրեմ փողկապիս:
Առնեմ, որպես սինի,Երկինքը աստղերի խաղով —Ու տանե՛մ այն հարսանիք,Որպես միրգ մի ճութ խաղող:
Ինձ համար ի՞նչ կա, որ չկա.Կանե՛մ, ինչ որ կամքս ջոկի:
Ուզո՞ւմ եք՝ դարձնեմ «Չեկա»Թաղանթի պես քնքուշ հոգիս…
II
Ես ոչի՛նչ, ոչի՛նչ չգիտեմ:

Բայց կարող եմ ես, պոետ,Երգերիս մատներով երկաթեՁեր կակուղ սրտերը շոյել:
Կարող եմ, եթե սիրտս ուզե,Կտրելով վերստեր անթիվ,Երկարել դեպի սիրտը ձերՏողերիս լուսե գերանդին:
Ես կարող եմ, որպես նետաղեղ,Թե կուզեք՝ ե՛րգս թեքելԵվ թողնել, որ նա, հոտավետ,Ձեր դեմքին երազներ թքե…
Բայց ի՞նչ,Ի՞նչ դրանից...Միևնույնն է՝ սրտիս կիջնիՁանձրույթը, որպես գրանիտՈւ թախիծը՝ պաղ ու դժնի:

Օ, գիտեմ, որ սիրտս հետո,Որպես հին մի, բեկված Թերսիդես —Իր թունոտ բողոքի նետովԶարկելու է թե ինձ, թե ձեզ...
III
Բայց էլ ի՞նչ, էլ ի՞նչ ես ուզում,Անհատնում սի՛րտ իմ երգահան...
Գրաստի նման անլեզուՔնել է Երևանն ահա:
Գլուխը դրած ՔանաքեռՈտքերը Մասիս է երկարել:

Երևա՛ն, ես սիրում եմ քեզ,Գորշավազ շենքերդ քարե:

Սիրում եմ տեսքդ գրաստ,Ինչպես ճորտը սիրում է խանին,Ինչպես սեգ պարսիկը բարեպաշտ,Սիրում է մտնել բաղանիք...
Կարո՞ղ է արդյոք նեգրը սևՀրաշքով սպիտակել հանկարծ:
-
Երևա՛ն, ես էլ ի՞նչ ասեմ,Որ դու ավելին չցանկաս...
IV
Բայց էլի՛, բայց էլի՛, բայց էլի՛,Հայացքը մշուշին գամած,Կախվում է ուղեղիս թելիցԵրևանը որպես խեղդամահ:
Կախվում է:
Կախվել է ուզում:
Ձանձրացել եմ, ասում է, կյանքից:

Դու գիտե՞ս, ասում է, — բազումՔաղաքներ կան՝ եռուն, անհանգիստ…Փայլում են, կոշիկի պես սրբած,Նրանք լամպերի լույսիցԱվտո՛ է այնտեղ արաբան,Փողոցի լապտերը՝ լուսին:
Շարել են իրենց զիստերինԿամուրջները, որպես օղեր...Ախ, նրանք — պայծառ, ոսկերիզ,Իսկ ես — գաղթական Շողեր...
Հասկանո՞ւմ ես, ասում է, Չարե՛նց,Ես ուզում եմ նրանց պե՛ս լինեմ...
Եթե դու պետքակա՛ն ես, պոե՛տ,Երգերի տեղ երկրնե՛ր շինե՛:
Տողերդ կամուրջներ թող լինեն,Օղակեն գետերը զնգուն,Որ անցնեն հազա՜ր տարիներԵվ հազա՛րն էլ թափվեն Զանգուն:
Թե կարող ես-այնպե՛ս արա դու,Որ այստեղ... նոր քաղաք բուսնի...
Քայց դու... դեռ նստել ես արթունԵվ նայում ես այդ լիրբ լուսնին...
— Ախ, լուսինն ահա վերևում,Արախչինն արծաթ մազերին,Նրբալույս աստղերի քեֆումՀեզանազ պարում է «էնզելի»...
Իսկ Մասիսը քնում թմրածԵրազում տեսնում է ինձ:
. . . . . . . . . . . . . . . . . . . . . .Ես սիրում եմ քեզ, Երևա՛ն,Ինչպես մեր այն հին հեքիաթումԴավիթին սիրում էր իրա ձին:

ՇՈԳԵԳԱԼՈԻՍՏ
Նորից՝ Արտաշես Տեր-Մարտիրոսյանին.գյումրեցի պոետին
I
Լսո՞ւմ է ձեր սիրտը այսօրԱնողոք երգ մի երկաթեՕրերի մասին այն բոսոր.Որ գալու են` բորբոք ու թեժ...
Ամենո՛ւր, ամենո՛ւր, ամենո՛ւրՀիմա այդ երգն է անողոքՊատգամի նման մի անհունՇեփորում արևն իր փողով:

Իմ հեռու, խուլ աշխարհիցԱհա ես, հին մի պոետ,Տեսնում եմ հեռուները հիր,Որպես նոր մի Ռոբերտ Օուեն:

Հասկանո՞ւմ եք՝ հողմակոծ ու ժխորՕրերի գծերով երկաթեԳնացքի նման մի դղորդՄոտենում է Գալիքը թեժ:

Մոտենում է նա, երկաթե,—Իսկ այստեղ, խանդով անտեղի,Գյումրեցի, հարբած մի ԱլեքԴեռ փչում է իր զուռնան դեղին...
II
Դեռ փչում է հին եռանդովԱլեքը իր զուռնան թմրիչՈւ լսում է նրա երգն անթով—Գորշաքար, մռայլ Գյումրին:

Նրա խուլ նվագին ունկնդիր,Հնամյա օրերի շախով,Ելնում է դիմացի խանութիցՃոճվելով, գյումրեցի Վաղոն:

Բռունցքը արծաթ քամարինԱնցնում է փողոցի մեջտեղից,—Ու փռում է մռայլ ԳյումրինՆրա դեմ իր թախիծը դեղին...
III
ԴեղինՓողոցներըՁանձրույթ են անձրևում:
Հորանջում են ծույլ ու դեղին:
Ու կանչում է թախիծը հեռու,Դեպի մութ մի, խավար փակուղի:

Հեռուները՝ խիստ ու խոժոռ,Կայարանը, որպես զառանցանք:
Ու երգում է զուռնան քոսոտ՝Ձանձրալի, տխուր, միաձայն...
Միթե սա՞ է երկիրը Նաիրի,Միթե սա՞ է, սի՛րտ իմ հիմար:
Միթե չի՞ զգում օրերիԲոցակեզ շունչը նա հիմա:

Միթե չի՞ զգացել նա դեռ,Որ արդեն մի հաղթ ՄեքենաՑնցում է ձեռքով երկաթեԱյս խուզերը խանդով մի անահ:

Ցնցում է ձեռքով անշեղ —Եվ տիղմի նման անտեղիԿորչում են կառուցման փոշումԱլեքն ու իր զուռնան դեղին...
IV
Էլ ինչո՞ւ, ինչո՞ւ է նա փչում.Կուրացած՝ չգիտե՞ միթե նա,Որ գալիք հողմերի բոցումՀաղթելու է ջերմ Մեքենան:

Չգիտե՞, որ վաղը կրքիՈւ մահվան երգի փոխարենՊիտի թեժ երկաթը երգիԴաշտերում այս խուլ, մոխիրե…
Ու զուռնի փոխարեն — շոգին,Պիտի տաք գոլորշի՛ն ուռչի,Եվ նրա էլե՛կտրա-հոգինՊիտի տոթ զնգա ու թռչի:

Պիտի գա՛, պիտի գա՛, պիտի գա՛Երկաթի հզո՛ր զնգոցով —Դեպի մեր խուզերը գորշաքար,Դեպի մեր երկիրը քոսոտ:

Նա պարզել է ձեռքը անշեղ,Տալիս է զարթնումի նշան: 
—Ես տեսնում եմ դեմքը նրա շեկԵվ աչքերը նրա դրոշակ...
V
Իսկ դո՞ւ, պոե՛տ Աշնուտի,Քո գլուխը ինչո՞ւ ես կքելՈւ թողել ես, որ մուժը մթինՄշուշե թե սիրտդ, թե՛ քեզ:

Սի՛րտդ, սի՛րտդ ինչո՞ւ է սև...Թե՞ կտրել է արդեն անթիվԳետնահար զոհերի հետ քեզ էլՕրերի անդարձ գերանդին...
Օ, մգլած մրգի նման միԴու գլուխդ գետին ես թեքել,Եվ թողել ես, որ աշնան քամինՄազերիդ անձրևներ թքե:

Օ, ինչո՞ւ, ինչո՞ւ, ինչո՞ւ...Միթե դու Ալե՞քն ես հիմար,Որ անցած հեռուներն ես տենչումՄորմոքող սրտով քո հիմա:

Օ, հիմա՛ր, խե՛ղճ մասխարա...Չգիտե՞ս, որ թախիծը ձյունեԹևերով իր պաղ-անկրակԴեպի հինը քեզ չի՛ թռցնե:

Անողոք է երթը ԳալիքիԵվ գիտեմ՝ քե՛զ էլ քրքիջով,Ինչպես այն հիմար ԱլեքինԿճմլե երկաթը չոր:

ԱՍՊԵՏԱԿԱՆ
(Ռապսոդիա)
I
Մի հոգնած, տխուր տրուբադուր,Օրերի գորշ ճամփեքինԵրգում էր հարվածը հատու,Մահացու հարվածը իր տեգի:
Երգում էր նրանց երգը լուսե,Մարմինները նրանց ալ-կրակ,Երգում էր սերը նրանց սևՈւ վերքի արյունն ալվլան:

II
Երգում էր կարոտն իր արթուն,Երգում էր ամո՛թը այն սև,Որ կարող է դարձնել մարդունԳետնահար ստվեր մի նսեմ:
Իր մռայլ օրերի բանտում,Աշխարհի գո՜րշ ճամփեքինԵրգում էր հեք մի տրուբադուրՄահացու հարվածն իր տեգի...
III
«... 
Հոգնած ու թույլ մի խաչակիրԵս մի օր այն դղյակը մտա.Ասպետի լաթեր էր հագիս,Զրահներս ժանգոտած ու թաց:
Ես դառնում էի սուրբ ՔաղաքիցԵվ սրտիս թագուհուն նվերԵս տանում էի ցավը վերքիսՈւ կարոտս՝ բա՛րձր ու վեհ...
IV
Դարբասը շռինդով բացվեց. —Մի զինվոր էր մառ ու մթին:
— Կտանես ողջո՛ւյնս ձեր վեհՈւ խիզախ, անհաղթ ասպետին:
Ասացի. ու կրկին փակվեցինԴարբասները մութ ու մռայլ:
Հոգնած խրխնջում էր իմ ձինԱյն օտար ճամփեքի վրա:

V
Ու նորից մռայլ շռինդովԲացվեցին դարբասները վեհ...Եվ ասաց. — Ալֆոնս ԱնդոնՁեզ, խոնարհ, խնդրում է վեր:
Ու բռնեց ձիուս սանձից,Հանեց զրահներս թաց:
Եվ ահա, ես՝ թողած իմ ձին՝Այն մռայլ դղյակը մտա:

VI
— Ողջո՛ւյն պիլիգրիմ ասպետին.Ձեզ ծառա Ալֆոնս Անդո:
Ու իջավ գլուխս գետինՄի անհուն ու խոր եռանդով:
Եվ երբ, շարժումով մի անփույթ,Բարձրացրի աչքերս լուռ —Ես տեսա աչքե՛րը նրա մութՈւ մորուքը ճերմակ ու սուր:

VII
Ծերունի էր Ալֆոնս Անդոն՝Իննսուներեք տարեկան...Բայց աչքերը՝ չոր ու անթով՝Դեռ նայում էին չար ու ագահ:
Նա կարող էր լինել արքաՄավրերի, կամ ցեղին Արաբ,Նա կարող էր լինել բռնակալ —Ամբո՛ղջ աշխարհի վրա:

VIII
Ծերունի էր Ալֆոնս Անդոն,Բայց իրանը, պիրկ ու խիզախ՝Նա պահում էր անմար խանդովԲարձրահեռ, որպես սուր մի նիզակ:
Նա իր կուրծքը պահում էր հաստատ,Պղնձե վահանի նման թեք,
Եվ իր քայլքը` բիրտ ու վստահ—Նժույգի քա՛յլք էր երկաթե:

IX
— Ընդունե՛ք հարկը դղյակիսՈրպես ձեր հարկն հարազատ...Եվ տվեք մեզ սուրբ ՔաղաքիՕրհնությունը, իբրև ընծա:
—Ես նրան դրախտ ցանկացա,Ես նրան տվեցի երկու խաչ, —Եվ հանկարծ լսեցի երգի ձայն,Հնչեցին քնար ու ծնծղա:

X
…Ու մտան երկու գեղանիԱղջիկներ՝ հուր-հրեղեն…Մոտեցան կլոր սեղանին,Դրեցին գավաթներ հողե:
Ու ճկուն շարժումով մի պարե`Իրենց սեգ ողջույնը տվին...Ուխտավո՛ր, նման մի արևՄի՛ անգամ թող կյանքդ արևի:

XI
Ուխտավո՛ր, մի՛ անգամ կյանքիդՕրերում տխուր ու մռայլԹող ցոլա հրհուր ու անգինԱյդպիսի մի բախտ քո վրա:
Թող բացվի այդպիսի մի լույսԵրկրային կյանքում քո խավար —Եվ ապա՝ տանջանքին հլու`Թող սիրտդ հավիտյա՛ն նվա:

XII
Երկու լույս էին վառ նրանք…Երկու բոց սպիտակ ու սև,Երկու խոլ արև հուրհուրան,Երկու հուր հրաշքներ լուսե…Մեկի բոյը — սեգ մինարեթ,Մյուսինը — սև մի սոսի.Մեկը վառ, պայծառ մի արև,Մեկը կաթ, արծաթ մի լուսին:

XIII
Բեդվինի խարույկներ էին խոլՍևամած աչքերը մեկի,Մյուսի աչքերը — տխուրՄիրաժներ էին անմեկին:
Մեկի կուրծքը մզկիթ էր սպիտակ,Մյուսինը — սե՜գ մի տաճար.Մեկը բիլ գազե՛լ էր կապուտաչ,Մեկը հուր նժույգ սևաչյա...
XIV
Մեկը թիռ քայլում էր թեթև,Թռչկոտում էր, որպես բիլ գազել…Մյուսի քայլքն հրաթև —Թռի չք էր դաշտերում ավազե...Աշխարհում դեռ չի երազելՆման բախտ և ո՛չ մի արքա, —Բայց այդ վառ բախտին տիրացել,Տիրացե՛լ էր Անդոն չարկամ:

XV
Ու հոսում էր հուր-հրահուր,Թափվում էր գինին սեղանին:
Ու տարփում էին բո՛ց մի մահուՄարմինները նրանց գեղանի:
Ու քամում էր գավաթը հողե,Ու նայում էր Անդոն չարկամ—Կույսերին հո՛ւր-հրեղեն՝Աչքերով չա՛ր ու ագահ:

XVI
Ու իջավ, որպես սև գիշերԻմ սրտին թախիծը մռայլ:
Ու մի ամպ՝ մութ-մշուշե`Ծանրացավ հոգուս վրա:
Ու ոռնաց մրրի՛կը իմ հոգում,Ուրագանը շաչե՛ց ավազե —Մի վա՛գր էր իմ սրտում մորմոքում,Վիրավոր էր չա՛ր մի բազե:

XVII
Մոռացել էի արդեն եսԻմ սրտի թագուհուն լուսե,Որի դեմքը կյանքում հողմածեծՏարինե՛ր էի երազել:
Մոռացա կարոտը իմ վառ,Մոռացա թագուհուն իմ անգին,Որի մի՛ հայացքի համարԵս դարձել էի խաչակիր:

XVIII
— Հանգի՛ստ ասպետիդ վաստակած—Ու ոտքի ելավ Անդոն:
Մռայլ` բարձրացավ ու գնաց,Հեռացավ, որպես հուշ անթով:
Ու նրա ետևից գնացինԱղջիկները հո՛ւր-գեղանի...Իսկ ես... մինչև լույս մնացի`Կռթնած կլոր սեղանին:

XIX
Մինչև լույս մնացի կիսաքունԿռթնած կլոր սեղանին,Մինչև լույս պարեցին իմ հոգումԱյն կույսերը հուր-գեղանի:
Մինչև լույս, ինչպես ալվլանԵրկու բոց, սպիտակ ու սև`Իմ հոգում պարեցին նրանցՄարմինները լո՛ւյս ու լուսե:

XX
Եվ, ինչպես հավաքվում է քամինԴաշտերում մառ ավազե,Կամ ինչպես չար թշնամունՄոտենում են քայլերն հովազի,Կամ ինչպես բեդվինը չարկամՀարձակվում է հեռվից հանկարծՄի կարոտ խոր ու ագահԻմ հոգում շաչեց ու ընկավ:

XXI
Մինչև լույս աղմկեց իմ հոգումԱյդ կարոտը, որպես ուրագան,Մինչև լույս մռնչաց անքունԱյդ կարոտը չա՛ր ու ագահ:
Մինչև լույս իմ հոգում շաչեցԱյդ կարոտը, որպես է՛գ մի հովազ,—Ու ծեգին իմ սիրտը հողմածեծԱնապատ էր արդեն գորշավազ:

XXII
Անապատ էր արդեն գորշ ու շոգԻմ հոգին՝ տապ ու մթին,Ուր անբավ կարոտը ճնշողՀղանում էր տենդեր անմեկին:
Կախված էր իմ գլխին կարծեսԱնշարժ ու շոգ մի արև —Ու ծարավ արշավում էի եսԴաշտերում անջուր -մոխիրե...
XXIII
Ու թվում էր, թե նորի՛ց, նորի՛ցԱհա ես` խոլ մի խաչակիր —Թռչում եմ դաշտերով մոխիրե`Ժանգոտած զրահներ հագիս:
Արշավում եմ անխոնջ ու ծարավՈւ նորից եռանդ եմ ու վազք,—Դաշտերով տոթ, գորշավազԱրշավո՛ւմ եմ դեպի Դամասկ:

XXIV
Այն գիշերը ուշ լուսացավ,Այն գիշերը տևեց մի դար:
Այն գիշերը անթիվ անգամԵս Կարմիր Քաղաքը մտա:
Այն գիշերը խեղդամահ արիԻմ սրտում հազա՛ր սարացին,Եվ նայում էին ինձ խավարիցԱյն կույսերը հուր-հրածին...
XXV
Առավոտը, մռայլ, բացվեց:
Դուրսը մութ էր, մրրիկ ու քամի:
Գլխիկոր` դեռ նստած էի ես`Կռթնած կլոր սեղանին:
Իմ սրտում անապատ էր արդեն,Իմ սրտում կեսօ՛ր էր արդեն շոգ—Երբ դղյակը դանդաղ զարթնեց.Լսեցի հեռու մի շշուկ:

XXVI
Ու վագրի նման վիրավորՑատկեցի իսկույն ես տեղից՝Ու թռա անհուն ծարավով,Ինչպես նետ՝ պոկված աղեղից:
Ու իջա ես դղյակիՆերքնահարկը մռայլ ու մութ.Ու խեղդում էր արդեն իմ հոգինՄի կարոտ` համր ու անգութ:

XXVII
Եվ ահա աչքերով բոցակեզՈւ սրտի վագրային խանդով —Ես տեսա՝ դանդաղ այնպես,Լուռ, գնում էր Ալֆոնս Անդոն:
Ու նրա քայլերին դանդաղՀետևում էին հեզանազ,Օրորուն քայլերով խանդոտ —Այն կույսերը փայլ ու երազ…
XXVIII
Ես նայում էի անկյունից:
Հեռանում էին համրաքայլ..Ու թվաց, թե հո՜ւր մի գինիԼցվում է սիրտս ագահ:
Եվ ահա ես տեսա, որ թեթևԱյն կույր սերը հուր-գեղանիԾերունի ասպետի ետևիցՀեզանազ, մտան բաղանիք...
XXIX
Մի առյուծ էր, որ — իմ սրտումՎիրավոր` խոլ մռնչաց:
Իմ հոգում փոթորիկ էր պայթում,Ճարճատում էր մրրիկ մի չար:
Ես կանգնել էի քարացած,Ես զգում էի, ուր հիմաԿծալվեն ոտքերս հանկարծՀողմածեծ շամբերի նման:

XXX
Եվ ես էլ չիմացա — ինչպեսՀաջորդ վայրկյանին, խանդոտ —Քարացել էի արդեն եսԱյն մռայլ, այն մութ դռան մոտ:
Եվ զգում էի ես միայնՄի կարոտ՝ հուր-խելագար,Որ մի էգ բորենու նմանՈւտում էր սիրտս ագահ:

XXXI
Ես կանգնել էի դռան մոտ,Բայց տեսնում էի արդեն եսՄարմինները նրանց խանդոտ,Մարմինները լույս ու հրկեզ:
Եվ տեսնում էի, որ մռայլԾերուհու անկար խանդովՀրեղեն մարմինները նրանցՉարչարո՛ւմ է Ալֆոնս Անդոն...
XXXII
Ես տեսնում էի կույսերիՄարմինները՝ երկու ա՛լ-կրակ,Որ ծերի մութ գիշերինԳալարվում էին ալվլան:
Ես տեսնում էի ծերունուՄարմինը՝ չոր-հողագույն.Մի ճիվա՛ղ էր սև-լրբենի,Մի կտրիճ էր Ալֆոնս Անդոն...
XXXIII
Ու փարվել էր Ալֆոնս ԱնդոնԳալարուն ու տոթ կույսերին,Ու խմում էր անհագ եռանդովՔրտինքները նրանց ուսերի:
Քրտնքոտ ծնկներին էր փարում,Ձեռքերով մարում էր երկու բոց,Գրկում էր մեջքերը գալարուն,Փարվում էր` չար ու անթով:

XXXIV
. . . . . . . . . . . . . . . . . . . . . . . . .. . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . .
XXXV
Ես տեսնում էի մշուշումՏարփանքով վառվող երկու բոց,Երկուսի մեջտեղում — ծեր մի շուն.Ու լալիս էր հոգիս հողմակոծ:
Որպես հուր երկու ժապավեն,Երկու օձ` սպիտա՛կ ու սև —Ծերունու մարմինը փաթաթել,Գալարվում էին օձաձև:

XXXVI
Ես նայում էի հուսահատՈւ ճչում էր հոգիս խանդիցԵվ ուզում էր հոգիս-նզովվածՏիեզերքն ու կյանքը քանդի:
Կուտակվում էր կրծքում իմ տոչոր,Ահռելի ու սև մի սամում,—Ես արդեն — մի վա՛գր էի չար,Փոթորի՛կ էի ես անհուն:

XXXVII
Ես կարող էի բյուրավորՈսոխներ խեղդել, հոշոտել,—Հորդահոս արյան ծարավովԱրնահամ դիակներ ուտել:
Որպես չար, արնախում բորենիԵս կարող էի սի՛րտը հանել —Թե ընկած լիներ ծերունինԻմ ճանկերը պիրկ ու անել:

XXXVIII
Բայց կանգնել էի ես քարացածՈւ խղճուկ էի, որպես շուն:
Լսվում էր ներսից երգի ձայն,Ու պարում էին մշուշում:
Ու պարում էին երկու հուր,Երկու բոց` սպիտակ ու սև—Ու փարվում էին ծերունունԳալարքով խո՛լ — օձաձև…
XXXIX
Պայթե՛ց փոթորիկը գլխիսԵվ սիրտս ահեղ մռնչաց:
Մրրիկի պես շաչով մտա ներս,Բորենու պես ագահ ու չար:
Ու իջավ տեգս երկաթեՆրա չոր կրծքին ծերուկ, —Ու հաջորդ վայրկյանին արդենԹավալվում էր նա ա՛լ լճերում:

XL
Ու լցվեց բաղանիքը հանկարծԿանացի սուր ճիչերով.Զգացի, որ կրծքիս ընկան,Բռնեցին ինձ երկու ուրու:
Երկու բոց` սպիտակ ու սև,Երկու հուր հրեշներ է՛գ.Երկու չար ոսոխներ օձաձև.Երկու խոլ չարքե՛ր հուսաբեկ:

XLI
Ու վայում էին կատաղի,Ու ծեծում էին ինձ նրանք:
Նրանց դեմքը դարձել էր դեղինՈւ հայացքը՝ օձ ալվլան:
Այդ վայրկյանը հուր-արյունիԶառանցանք էր՝ խոլ միստերի.Ու հոսում էր ալ մի գինիԴեպի սիրտս նրանց զիստերից...
XLII
Ճանկռթում էին նրանք ինձ,Գազազած՝ ձեռքերս կծում,Ու թքում էին դեմքիսՎահրով՝ դառն ու կծու:
Ու լուսե մատներով չարկամԻմ աչքե՛րն էին փորփրում.Օ, մահու քա՛ղցր վայրկյան,Օ, նզո՛վք, անեծք, աններում:

XLII
Զառանցանք էր, տենդ էր թվումԱյդ վրեժը չար էգերի:
Ու տրվել էի ես հլուՆրանց չար, տանջող կամքերին:
Ու խփում էին երեսիսՆրանք հուր-թեթև ոտքերով:
Ու անհույս, սև մի կսկիծԼռվում էր սիրտս խռով...
XLIV
Եվ հանկարծ թողեցին նրանք ինձՈւ հասան մեռած ծերուկին:
Կախվեցին նրա չոր դեմքից,Փարվեցին կրկի՛ն, կրկի՛ն:
Ու ներկաս էր արյունը նրա սև,Ծերունու արյունը մութ—Մարմինները նրանց լուսե,Մարմինները դառն ու անգութ:

XLIV
Համբուրում էին ծերուկիՍպիտակ շրթերը նրանք:
Ու ճչում էին դառնագին,Ու կանչում էին — նրան:
Ու սրբում էին վերքիԱրյունը մազերով իրենց սև: 
—Ու ընկած էի ես մեջքիս`Մերժված, խեղճ ու անսեր…
XLIV
Ո՛վ երկինք, պայթի՛ր գլխիս,Փոթորի՛կ, մազերիս տեղա՛.Տատասկնե՛ր թող բացվեն ճամփիս,Կայծակնե՛ր գլխիս թող շողան:
Կուրանա՛ն թող աչքերն իմ դաժան,Չորանա՛ թող ձե՛ռքը իմ չար,Թող գգվի ինձ մա՛հ տարաժամ,Թող հոգիս դժոխքո՛ւմ ճչա...
XLVII
Ինձ գցին բանտը դղյակի,Ինձ համար սուսեր սրեցին:
Բայց էլի լիքն էր հոգիսԱյն սիրով հուր-հրածին:
Ու մռայլ բանտից ես փախա,Որ կյանքի գո՜րշ ճամփեքինԵրգեմ իմ այս սե՛րն արնահամՈւ հատու հարվածը իմ տեգի:

XLVIII
Չուզեցի մեռնել բանտումՈւ թաղել սերս անհետ:
Ուզեցի լինել տրուբադուր,Դղյակից-դղյակ թափառել:
Ուզեցի, որ լուռ չմնա,Չմարի սիրտս հրկեղ, —Ուզեցի ապրե՛լ մշտական,Որ նրանց գովքը երգեմ:

XLIX
Երկու լույս էին վառ նրանք,Երկու բոց սպիտակ ու սև,Երկու խոլ արև հուրհուրան,Երկու հուր-հրաշքներ լուսե:
Մեկի բոյը — սեգ մինարեթ,Մյուսինը — սև մի սոսի.Մեկը — վառ, անմար մի արև,Մեկը — կաթ, արծաթ մի լուսին:

L
Բեդվինի խարույկներ էին խոլՍևամած աչքերը մեկի,Մյուսի աչքերը — տխուրՄիրաժնե՛ր էին անմեկին:
Մեկի կուրծքը մզկի՜թ էր սպիտակ,Մյուսինը — սե՛գ մի տաճար,Մեկը — բիլ գազե՜լ էր կապուտաչ,Մեկը — հուր-նժո՛ւյգ սևաչյա:

LI
Մեկը թիռ քայլում էր թեթև,Թռչկոտում էր, որպես բիլ գազել.Մյուսի քայլքն հրաթև —Թռիչք էր դաշտերում ավազե:
Աշխարհում դեռ չի՛ երազելՆման բախտ և ո՛չ մի արքա,Բայց այդ վառ բախտին տիրացել,Տիրացե՛լ էր Անդոն չարկամ...
LII
Ես կարող էի նրանց հետԱստծու գահին տիրանալ,Դամասկի վրա հարձակվեքՄեն-մենակ` հա՛ղթ ու անահ:
Ես կարող էի, որպես շուն,Հավիտյան նրանց ո՛տքը լիզել. —Օ, նրանց ոտքերի՛ փոշումԻնձ համար դրախ՛տ էր լուսե:

LIII
Բայց ահա — հոգնած մի տրուբադուր.Օրերի գորշ ճամփեքինԵրգում եմ հարվածը հատու,Մահացու հարվածը իմ տեգի:
Երգում եմ նրանց երգը լուսե,Մարմինները նրանց ա՛լ-կրակ,Երգում եմ սե՛րը նրանց սևՈԼ վերքիս արյո՛ւնն ալվլան:

LIV
Երգում եմ կարոտն իմ արթուն,Երգում եմ ամո՛թը այն սև,Որ կարող է դարձնել մարդունԳետնահար ստվեր մի նսեմ:
Ուխտավո՛ր, լսի՛ր հիմա դու.Աշխարհի գո՛րշ ճամփեքինԵրգում է հե՛ք մի տրուբադուրՄահացու հարվա ծը իր տեգի…
ՌՈՄԱՆՍ ԱՆՍԵՐ
ՈՉ ՍԿԻԶԲ
Հաճելի՞ է, չէ՞,էլի ձեզՏերյանի երգը թքոտ:
ԲայցԷսօրՀոգիս թող ձեզ լիզիերկաթե,թեժ արդուկով:

Մի՞թեդեռձեր կակուղ հոգումմշուշե աշո՞ւն է լացկումածու ցնո՞րք է ուզում—հումծախուձեր հոգին՝ գծուծ հացկատակ:

Իզուր:
Զուր է ուզում:
Սխալվում է:
Ցնորք չկա:
Երբ ջղերն են ճչում անլեզուեսթե կուզեք ապրում ու հուզում—ձեզ կտամ հույզերիս Չեկան:

Ի՞նչ.չկա՞ն.չերգած ներկան դեռ—ի՞նչ.չունի հնչյուններ հազար:
Ուզո՞ւմ եք` գազազեմ,քանդեմ,ձեզ կիզող հուզումներ հազամ.Միթե ձե՞զ նայեմ,միթե ձե՞զ,էսօրվա կուզիկ պոետներ.ձեր անծեր ծրի՞ն մոխիրե:
Դուք,որ ունեք արյան տեղ -մեզու խլինք — խելքի փոխարեն.
Ձեզ համար ժամանակը կարծեսեզասայլ է մի դեռ երկանիվ —և որին ձեր հոգին բարձելքշում եք ներկայիս:

Կարծում եք` հենց է՞ս է — չէ.ուզեցի — կերգեմ ոնց որ կա.խոսքերով նույն նեխած ու ծեր—երեկ — սեր,էսօր — շոգեկառք.
Բոցե ձայնը չհասնի ձեզ թող իմ:
Բայցէլիլսո՞ւմ եք —իմացեք.բոռում եմ ձեր երկսեռ ռեխին.— բավական է.վերջ հիմա ձեզ!
Բավական է մեր լեզուն պղինձձեր թքոտ երգերում թրջի,որկակուղ,ոնց որ կուտ սեխի —ծամծմե բթամիտ չարչին.Բավական է մեր լեզուն ռնգայինձեր կակուղ ձեռքերում տանջեք:
Շարժե՞ լ եք կամենում,կին չկա՞գործածեք հաշիշ, կոկաին,հասկանում եք` գրիչն անգամ չէ:

Ուզում եք մգլի՞ ,ժանգոտի ՞,ուզում եք նեխի՞ մեր լեզուն:
Ուզում եք կամ կամպոտ, կամ չի՞ ր:
Կամպոտի փոխարենէսօրձեր կակուղ ծնոտին մոտիկթող շաչե երգերիս ղամչին!
Բավակա ՞ն է — չէՉարենց:
Շլացած հանճարիդ փառքովէլ ելիր,հրդեհե,վառե՛ ,վերցրու ցրիր բառ — բոմբ!
Թող թքեն,թքե թութխալովկպցնեն,շինեն տող-տող«նրբաթել» երգերի խալիննրբաճիչ երգիչները թող:

Էլ ելի՛ր,ռումբերն առ քո:
Վշտահար, վշտոտ, վշտունեղ,անատամ բառերի շարքովթող Ազատն ազատ — վշտունե!
Ուզում եք երգեմ ձեզ սեր,ցնցումներ էնպիսի ցավի,որ անցնի,ձեր հոգին կիսե,ոնց որ ծանր, բարձած գրուզավիկի!
Հասկանո՞ւմ եք...Սե՛ր.դեռ չերգած—և ո՛չ թե երկաթ կամ շոգի —Բայց գիտե՞ք,էնպես, որ գաձեր բկին չոքի!
Բավական է հոգին ձեր ծերցրտահար հուզումներ միզե:
Եսէսօրբերել եմ ձեզ —xyz
Ռոմա՞նս եք ուզում,կամ ռոմա՞ն.ինչո՞ւ չէ. ռոման տամ ձեզ:
Բայցգիտե՞ք —ռոման անռոման,կամ ռոմանս անսեր...
ՍԿԻԶԲ
Ոչ ցնորք ես դու մի դալուկ,ոչ հոգու մի հրաշք անգո:

Ժենեա,Քե՛զմարմինը քո կակուղթող երգեմ գանգիս գոնգո՛վ
Գանգը —գոնգ,թմբուկ է ահագին:
Միջին-չար մի միջատ:
Եթե դա,ներքևից թակի —մինչև մահ ցավից կճչաս:

Ո՞վ իմանա:
Ո՞վ իմանա:
Ո՞ վ իմանա:
Նստած ես սուսուփուս:
Քեզուքեզ:
Կգա:
Կբուրե արևահամ:
Մեղկությունդ կրքով կզուքե:

Պառկում ես` աչքդ փակես:
Բայց—կամացոնց որ տուն վառվի`ելնելով ուղեղիդ տակից —Կերևա...Աղջիկ:
Մարմին:

Աչքեր են:
Շրթունքներ:
Հոնքեր:
Կոնքերի կոնքը կլոր:
Ուզում ես` գա՛,շրթունքե՛ —քեզ.գրկե՛ս հրկեզ ձեռքերով:
Ի՞նչ հուշ,Ի՞նչ ցնորք,երազ,լուսնահար տխրություն ու երգ:
—Կգա,կգգվի նա -շոգ.շեկ.վավաշոտ.Է՛գ:

Շո՛ւ:
Շո՛ւ-շո՛ւ:
Մշուշում:
Կշոյե շշուկը-շոգ:
Ոնց որ օձ կկպչի կաշուդ:
Շո՛ւ:
Շշալով:
Շո՛ւ:

Ու քո շոգ,ճնշող կոնքերում,որ ցավից կուռչեն,կկապտեն—կվառե ցանկությունն անգութ—մի կարմիր լապտեր...
Եվ էլ ի՞ նչ.Էլ ի՞նչ.Էլ ի՞նչ.Ողջը — հեչ:
Չնչին,Միջատ:
Էլ — ե՛լ.փաթաթվիր թևիդ.Ճչա՛.-
— ժե՛նեաքեզ.ուզո՛ւմ եմ քե՛զ:
Օրերի սարսափը դեմքիս`գամ,տամ,արնահամ կիսե՛ս.կործանհ՛ս հիմքից:

Ոնց որ չար մի պառավ ջադուբարձրանա խարույկ —հանգիստդու եկարԺենեա,դու—բարձրացար գանգիս:

Ու թակեց,Ու թակեց տակիցՈնց որ խուլ ահազանգ զանգի,Ոնց որ քար՝ կամքիս հատակինԴղրդաց գոնգը գանգիս:

Լսո՞ւմ ես.կանչում է-քե՛զ:
Որ լսես,ուզես,որ գա՛ս:
Ասել է որ գանգըկեզդարձել է — կա՛ս:

Լսո՞ ւմ ես՝ ասում եմ-«Սեր»,բայցծամած այդ բառը որ ասի —ասել է ուզում եմ-քեզ.և ո՛չ թե — լիզած լուսին:

Ուզո՞ւմ ես`ողնաշարս թեքեմ,որ—ոնց որ զսպանակ թեքածթռցնի նա թե ինձ, թե՛ քեզ —թե գաս...
Եթե գաս,երևաս եթե —մինչև թեժ աստղերի հեռունկթռչի,կտանի թեթևկրքերիս կարմիր աերոն.
Հասկանո՞ւմ ես՝դուրս կսահիկրքերիս ահռելի հորդան,ոնց որ երգ-ցնդած Իզայիհանճարեղ մատներից հորդած...
Հասկանո՞ւմ ես՝ինչո՞ ւ.ինչի՞ց,Այս բոլորը -շնչի՞ ց միթե քո:
Եթե սերը-կիրք է չնչին՝թողծածկեմ քեզ շնչիս մութաքով.
Հուզո՞ ւմ է.Չե՞ս ուզում — չէ՞.պահվո՞ւմ ես, ոնց որ գանձ անգին...ԷլՔեզ ո՞վ,Էս ո՞ վ կանչեց,որ եկար նստեցիր գանգիս...
ՇԱՐՈՒՆԱԿՈԻԹՅՈԻՆ
Լսի՛ր,Դո՛ւ,սի՛րտ իմ արդուկ:
հասկանո՞ ւմ ես ճամփեդ թեքի:
Էնմա—սինի՞նչ ասես դու,թե ասի՝ մասն եմ մեկի.
Մաս:
Մսի:
Մսե:
Ամուսին:
Հասկացա՞ր. կեկել մեկելի.թե ուզե կնստի ուսին,կգրկե էլի.
Դու կարող ես հուզվել,գազազել,դու կարող ես ցնդել,իսկ նա —ոնց որ հացը հանգիստ կկիսեքո հոգին հոգնած,
Ժենեա,ինձ.լսո՞ ւմ ես ինձ.Հասկացի՛ր:
Լսի՛ր,Անսա՛:
Թող:
Թքիր քո կակուղ կեսին:
Հասկանո՞ւմ ես՝այ —սա:
Հասկանո՞ւմ ես՝ վերցնեն ոնց որչքերած մի գերան փայտի —ու ցցեն քո կոկորդը չոր,ու խփեն երկաթե մուրճով,մինչև սիրտդ, ոնց որ թոփ պայթի:

Հասկանո՞ ւմ եսԷստեղ ես հասցրե:
Կախվել եստեսթևիս —և ի՞նչ.«սեր»«զերո»«երազում սիրել» —իմ վզին դևիզ:




 --------------------------------------- 


Ի՞նչ է.Ի՞ նչ իմացար,կարծում ես՝ Տերյա՞նն եմ թեն:
ճիշտ է.շաղել եմ «Տաղեր»,«Ծիածան»,Բայց-թքել եմ դրանք արդեն դեն:

Հանգե՛ր են շարել մինչև էս,քնարել ցնորքներ կակուղ.բայցհանգովո՞ նց հնչեղես,եթե սերդ է-նավթածով Բագու:

Հույզե՞ր ես ուզում, որ հուզենթե հոգի,թե սիրտ,թե թումբ:
Իսկ եթե պայթե՞ն հույզերը-զեն,իսկ եթե պայթե՞ն հույզերը — զենք,հույզերը մաուզեր,բոմբ,ռումբ:

Լսի՛ր,սե՛ր,քե՛զ եմ ասում.կարծում ես կաղաչե՞մ կամ կուզե՞ մ:
Կգամ:
Գիշերվա կեսինկպայթեմ, ոնց որ ռումբ հուզե:

Ես տեսել եմ հրդեհ,պատերազմ,սպիտակ ու կարմիր զորքեր —և ոչինչ:
Կամ:
Չմեռա:
Որ քեզ...
Հասկանո՛ւմ ես:
Կգամ գիշերով:
Աչքերիս աֆիշին խանդոտզզվելի ժպիտի տեղ սիրոկկարդաս — «Կինտո»:

Կընկնեմ,ոնց որ քար նետած:
Կքաշեմ,կգցեմ մահճիդ:
Հասկանո՞ւմ ես կամքը վստահքեզ սիրող դահճի:

Լսո՞ ւմ ես.կամ հա, կամ չէ:
Հասկանո՞ւմ ես.կամ սեր, կամ քիթ:
. . . . . . . . . . . . . . . .
«Ցնդած»:
Զզվանքով կանչեց:
Հռհռաց դեմքիս:
Աչքերը գեր մի մկի՝ցատկեց դեն, ոնց որ էգ կատու:
Եսասացմասն եմ մեկի.իսկ դո՞ ւ:

Կատու:
Է՛գ մի կատու:
Ոսկեզօծ:
Ոսկեպատ:
Ոսկե,Կթռչի —կգնա Բաթում:
Իսկ ե՞ս:

Ե՞ս...Իջնեմ,հավաքեմ գետնիցկրքերիս միրգը թափած:
Միայն թե գիշերի,մթնի...Ես — փաս.
Կշարեմ,ոնց որ ձուկ խաշած,և.—կինտո,անթով խափշիկ —փողոցի մայթին թամաշակտանեմ կրքերիս թեփշին:

Եվ...Եթե մուշտարին թանգի —փողոցի անփող քոծերինկրքերիս միրգը անգինկցրեմ ձրի...Սե՞ր,Զերո՛:
Ոնց որ գաս ճաշարան —չմարսես.ծանրանա սրտիդ:
Հասկանո՞ւմ եք` էսքան հասարակև էսքան խրթին:

ՇԱՐՈԻՆԱԿՈՒԹՅՈւՆ ԵՎ ՎԵՐՋ
Կարծում եք՝ հաճելի՞ է — չէ՞:
«Սեր»:
«Կարոտ»:
«Աչքերի գինի»:
Իսկ եղե՞լ է որ՝ կանչեք —և լինի...Ոչինչ չլինի:

Ձեզ երգել են ցնորք,ծիածան,ժպիտներ կապույտ ու դեղին:
Իսկ եղե՞լ է՝ գա,գազազածվերցնի թքի ձեր բեխին:

Իհարկե,հե՜շտ է սիրել:
Կարուսել:
Լուսին մեկուսի:
Իսկ թափվե՞լ են ձեր —հույսերը ձեր —ոնց որբի մազերը — քոսից:
Օ, թողե՛ք,թքեք լուսնին:
Ոչ աղջիկ է նա կույս, ոչ կին:
թե կուզեք որ կուզ չբուսնիձեր հոգու մեջքին:

Թո՛ղ,Չարե՛նց.Փողո՛ց գնա մի:
Գազազած՝ բթադեմ մայթինԷլ վառի՛ր: 
Հոգիդ դինամիտթողտոթպայթի:

Տա՛ր,Տո՛ւրտրուբադուր դարձածառաջին աղջկան անքիթ —քո հոգին՝ ավելի՛ պայծառ,քան հազա՛ր ադամանդ անգին:

Հասկացի՛ր,Սի՛րտ իմ բիրտ.վերջ,Ցնորք չիք:
Հասկացիր.անքթի քացինավելի է «լուսե»«աստղածին»քան հազար «երազի աղջիկս»:

«Ցնո՞րք» է:
Կգամ:
Մկանոտ,Եվ —երբ նա հանվի —եսգիտեմկզգամ ձկան հոտ,ոնց որ ինձ Հայկոպփայ տան մի:

Կպառկի«ցնորքը» —Ե՛ս էլ:
Եվկակուղերբ խանդից հալի—ոնց որ հացը հանգիստ կկիսեմ:
նա կասե՝ էլի:

Հետո —կնետեմ ճզմած:
Թող խանդից նա կծե լեզուն:
Սե՛ր,Էսօրբերել եմ քեզ — մահ,ես — հունն:

Հույզե՞ր են. թող գա՛ն, եթե կան.բռնեմ —շպրտեմ դեն.Մոսկովից մինչև Վատիկա՛ն.Թող հորդեն-դե՛:

Ո՛չ,Չկա՛,Էլ չկա աղջկաթովչական մահճակալը ճկուն:
Հույզե ր են՝ թող գան, եթե կան,թող դառնան շոգի հոգեկան,թող հալեն չուգուն:

Ի՞նչ երգ,ի՞նչ կրքեր,գրկել,համբուրել-բուրել-թքաբույր—երբհարբածքաղաքներն հրկեզմերձենում են թաքուն-թաքուն:

Ի՞նչ ձայն,ի՞նչ կոկորդ մեկիկարող է հիմա հող քանդել —երբչոքած աշխարհքի բկինմիլիոններն են եկել հանդես:

Եկե՛ք,թե կուզեք հուզեմ:
Թե կուզեք չմնաք անկուզ:
ՁեզտամԷնպիսի մի սեր,որ քիզե -ցամաքի Զանգուն:

Դե — եկե՛ք, աղջկներ անքիթ:
Ոնց որ դուք՝ հանձնվեմ շարքով:
Ձեզ,մարդիկ,որ տվիք կյանքին —գանգ,քիթ,կոնք:

Եկե՛ք,Ձեզ կտամ մարմին:
ձեզ կտամ թե քիթ, թե դեմք:
Եվ հոգի կարմիր,Հոկտեմբեր:

Եկե՛ք,Մոտեցեք վստահ:

Երգերով հոգին ձեր քերեմ:
Եվկուզե՞ք —գանգս ձեզ տամ.— Առե՛ե՛ե՛ք կերհք.
P.SԾիծաղո՞ւմ եք:
Իհարկե դե...Ե՞ս—պոետ,«երկաթե»«կարմիր»ևհանկարծերգի տեղ երկաթե —Կիրք,կոնք,կին:

Չգիտեմ:
Բայց գիտեմ հաստատ,Հավատում եմ,զգում եմ, որ նաիմվերջինշնչին նստածպիտի վեր համբառնա:

Ընթերցումից հետո
Չարենցը մեռա՞վ.Մեռավ:
Նոր պոետ ծնվի որ մի:
Թքած թե թերթերի վրաԻշաբար շարեն Ողորմի:

ԿԱՊԿԱԶ
(Թամաշա)
Տեսարանը բեմ է, բեմի վրա —թամաշա շանց տվողը՝ Ղարան է
ՂԱՐԱ
Ընկերնե՛ր,Էս ես եմ սարքե ձեզ համար:
Աջողել եմ կամ շատ, կամ քիչ:
Ոչի՛նչ,Բավական է ինչքա՛ն ձեզ խաղանԱնտիգոնե,Նամուս,Օթելլո,Քին,Ինչերիդ է էսօր հարկավոր«Դատաստան»,«Զանգ ջրասույզ»:
Էդպիսի խոսքեր ճռճռան,Էդպիսի շորեր մե թավուր,Ձեր պա՞պն է տեսե երազում:
Հասկանո՞ւմ եք.Ասենք թե մե օրԷդպես են պաչե-պաչպչե,Էդպես են համոզե իրար.սիրեկանն ասել է՝ հա,Աղջիկը` չէ՛:
է՛.Էլ ինչո՞ւ են շանց տալիս հիմաԷդ բոլորը Փափազն ու Օրին.Որ ի՞նչ,Թո՛ղ”
Թող լիզեն իրար,Թող պաչեն-պաչպչեն ոնց կուզեն:
Հասկանո՞ւմ եք.Կյա՛նքըԷդպես էր առաջ.—Ուտել,Պաչել,Բզել:
Կյանքը:
Հա՛ :
Էդպես էր առաջ:
Ծորում էր՝ յուղ, պանիր, շոկոլադ, շաքարեհրեշտակ մեջը սեր:
Բայց ո՞ւմ,Ո՞ւմ կյանքն էր էդպես շաքարած.—Իհարկե՝ ո՛չ իմ, ո՛չ ձեր:
Իհարկե,Չասեք թե չկաԷդ բոլորը կյանքում մեր էսօր:
Էդպես է սիրում,Համոզում,Էդպես է պաչում էսօ՛ր էլ իր «սրտիսիրած աղջկան»:

Ամեն մե կնյազ,Դուքընչի,Ամեն մի գիմնազիստ քոսոտ:
Հենց նա՛ էր,Կամ իրա քեռին,Կամ ախպերը,Կամ քեռու տղեն,Որ երեկ թքում էր մեր ռեխին,Ասում էր մեռի,Կամ գաթա թխե, որ ուտեմ:
Էդպե՞ս էր.չէ՞.Իսկ էսօր,Ծակն է մտե:
Էլ չկա:
Յոխտուր:
Փաս: 
—Էս մասին է հենց սա գրած:
Բա՞ս:

— ՅԱՇԱՍԸՆ ԿԱՊԿԱԶ—(Ինտերնացիոնալ)
ՂԱՐԱ
Ինտերնացիոնալից հետո խոսում էձեռով-ոտով.
Ընկերնե՛ր:
Մեր,Հենց էս մերԿապկազում-հիշո՞ւմ եք ոնց էր -չէ .Որ ասեմ — վախենամ խնչեք:
Ընչի՞.Չունքի որ տեր էին էստեղ` հայ, ռուս,թուրք, վրացի կնյազը, խանութպանը,տերտերը, աղամելիքը,վարժապետը, մոլլան, հարբածդոլքընչին:
Կամ—Հենց էս մեր թառռոնը պետական.Ի՞նչ էր առաջ.Հիշո ւմ եք «պառ-լա՛-մե՛նտ»:
Այսինքը...Ո՞նց ասեմ...Նո՞ւ.«Երկու տիրոջ ծառա»—Համ է՛ս, համ է՛ն:
Հիմի՞:
Հիմի, դե, էս շենքում-պետականԹառռոն է, Կապկազում-սավետ.— Ո՞նց եղավ բա էդ.Էս բոլորը ո՞նց եղավ աբա:
Հենց է՛ս է, որ շանց պիտի տանք.Բա՞:

Թող նայե հիմի ով կուզե.Թող նայեն թե մարդ, թե կին:
Բավական է էստեղ ձեզ հուզենՄիմոսով, քինով, անհայտ տիկինով,Ծծերով տկլոր մի էգի:

Հասկացա՞ք:
Ձեզ համար հիմիՄեյմունի պես էստեղ կխաղան —Հայ,Ռուս,Թուրք,Վրացի,Խանութպան,Տերտեր ու փաշա:
— Թառռո ն:
Չէ մի չո՛ռ:
Կախաղա՛ն:
— Ցի՛րկ:
Թամա՛մ թամաշա:
Ի՞նչ է.Սովոր էինԷս բեմում երևալ թագով:
Թո՛ղ,Թո՛ղ գան Փափազն ու ՕրինՁեզ համար խաղան ղարագյոզ...
(էստեղ տալիս է զանգը Ղարան,հետո՝ ետ գալիս կանգնում էժողովրդի առաջ):

ՂԱՐԱ
Էստեղից սկսվում է թամաշեն:
Չորս աչքով աշե՛ք:
Տեսնո՞ւմ եք.Բեմը —Դատարկ է, բան չկա.Ոչ անտառ,Ոչ օթաղ,Ոչ էլ ուրիշ դեկոր:
Մենակ մե զանգ վերից քաշ է տվածթոկով:
Դեմը մեկ էլ — մե չարխ,Որ դառնում է հաճախ.Փոխում է գույնը՝Սև է,Դառնում է ալաճա,Հետո — կապույտ,Դեղին—Նայած տեղին:
Ամա թե էդ չարխը ներկած —Դեպի աջ շուռ գա կդառնա ճերմակ,Դեպի ձախ — կարմիր.Մե խոսքով շուռ գալն էլ չարխի—Մեկ է թե շուռ գալն աշխարքի:
Ընկերնե՛ր:
Էս մեկը լա՛վ հասկացեք:
Աշխարքում — էրկու ռանգ կա միշտ.Մեկը —Նրանցը —Բոզ, կապույտ, դեղին, ալաճա,գինեռանգ կամ սևՄե՛կ է:
Մերը — կարմիր:
Հասարա՞կ է:
Ըլի՛ հասարակ:
Աշխարքն էլ էսպես է միշտ էղե:
Ի՞նչ.Ուրի՞շ մասալ են ձեզ արած...Սո՛ւտ է:
Ձեր գլուխն են եղե:
Մենք հիմի շանց կտանք խալխինԷդ բոլոր խաղերը լկտի...Դեպի բեմըԷ՛յ,Փաշա՛,Տերտե՛ր,Խանութպա՛ն, —Բե՛մ ելե՛ք դե:

Էս խոսքերի վրա չարխը դառնում էարագ: 
— Դրսում` աղմուկ, հարայ-հրոց,ուռռա: 
Ղարան քաշվում է մե կողմ.մտնում են աղմուկով — հայ, թուրք,ռուս, վրացի, կնյազ, աղամելիք,չարչի, մոլլա, գյուղացիք ադվակատ,կոշկակար, վարժապետ, մուսավաթ,դաշնակ, մենշևիկ, կադետ — ամենտեսակ մարդիկ: 
Մե խոսքով` ով որկար, չկա, կա դեռ: 
Ղարան բերումդնում է մի դատարկ տակառ, ինքըկանգնում է վրան:

Ընկերնե՛ր:
ԵրեկՄեր թագավոր Կոլին թռցրել են թախտից:
Ընկել է գլխիվեր, ոնց որ լխկած դդում:
Ընտրված է ժամանակավոր կառավարություն:
Բոլորը մեբերան` աղմուկ, հարայհրոց, ուռռա:
Ղարա ժողովրդին.է,Հիմի ես գնամ էստեղից` թող իրենքխաղան:

Մենշևիկ թռչում կանգնում է տակառի վրա:
Ես — նախագահ:
Լսեցե՛ք:
Թագավորը չկա.ՄենքՀիմիԱմենքսՏնով — տեղովԸնտրելու ենք էստեղ սահմանադիր ժողով:
Ընկերնե՛ր:
Ում պիտի ընտրեք:
Իհարկե նրան, ով խոստանում է ձեզ տալՀաց, ջուր, տուն, 8 ժամվա աշխատանք,տոն օրերին փստա:
Ամխանագեբո՛ -չվենի —Ձայն տվեք No առաջինի՛ն...
ՄՈԻՍԱՎԱԹ հրում գցում է սրան՝ ինքը կանգնում էտակառի վրա:
Յոլդաշլա՛ր,Չհավատաք իթին:
Ինչների՞դ է փստան:
Փըս-տա՛...Չէ մի զար-զահար-զահրումար-ֆլան — ֆստան:
Ուզո՞ւմ եք ձեզ տան լո՛ւ-լա՛-քյա-բա՛բ, փի՛-թի՛, —Ձայն տվեք Մուսավաթի՛ի՛ի՛ն:
Յա՛ ,Մուսուլման յոլդաշլա՛ր:
Յաշասըն հուրիաթ,Մուսավաթ,Աղալաթ —Յաշասըն միլլա՛թ:

ԴԱՇՆԱԿ գցում է սրան, ինքը կան գնում է տակառի վրա:
Է՛յ,Սիրելի մոլլա՛ —Ուզո՞ւմ ես սիլլա՛Փի՛-թի՛...Է՛ս է կգա քթիդ:
Ի՞նչ.Ադալա՞թ...Թուրքին քշենք հալա —Հետո ադալաթ:
Ընկերնե՜ր,Առաջ հալա տանք ռեխին դրսի,Հետո ներսի.—Ձա՜յն տվեք ¹	չորսի՛ն...
Էս Ժամանակ կողքից գալիս են հաը,թուրք, ռուս, վրացի խոխեք՝ բանվոր—զինվոր տղեք: 
Կրծքները բաց, ամենմեկը Մասիս կամ Ղարադաղձեռքներին կարմիր բայդաղ: 
Կնյազ,մոլլա, աղամելիք չարչի,վարժապետ, մենշևիկ, մուսաքութ,դաշնակ.Ա՛խ —Վախից թափվում են գետին, հետո կամաց-կամաց քաշվում կանգնում ենմեդի:

ԲԱՆՎՈՐ թռչում կանգնում է աթոռի վրա:
Տավարիշչի՛,Ընկերնե՛ր,Ամխանա՛գեբո,Յոլդաշլա՛ր:
Թագավորը հե՛չ:
Թագավորը որ կար —Էդ մեկ է թե — մոլլա մուղսի,Կնյազ Բեբութով,Դուքընչի Մարգար:
Այո՛:
Թագավորը որ կար — ինչո՞վ էր թագավոր.Նրանով, որ ուներ՝Կնյազ քեռուտղա,Մոլլա խնամի,Դուքընչի քավո՛ր:
Էդպես չի՞...
ԲՈԼՈՐԸ մեբերան.
ԿՈՐ-ՉԻ՛ —
ԿՈՐ-ՉԻ՛-ԿՈՐՉԻ՛:

ՄԵՆՇԵՎԻԿ մոտենում է կամաց, ձեռաց խառնվում է բանվոր տղերանց:

ԴԱՇՆԱԿ ետևից գալիս բռնում է Մենշևիկի թևից:

ՄՈՒՍԱՎԱԹՆ էլ կամաց մոտենում է իբրև թե ակամա:

ԲԱՆՎՈՐ ուզում է շարունակի ճառը:

ՄԵՆՇԵՎԻԿ, ԴԱՇՆԱԿ, ՄՈՒՍԱՎԱԹ
Ուռռա՛, ուռռռա՛, ուռռռռա՛ա՛ա՛ա՛:

ԲԱՆՎՈՐ միամիտ, հալած յուղ կարծելով դրանց փչած քամին.Ճի՛շտ է...Դրանք մեբերան.Ճի՛շտ է, ճի՛շտ, ճի՛շտ է:

ԲԱՆՎՈՐ ոգևորվածՏավարիշչի՛ :
Էսպե՛ս:
Թագավորը չկա:
Հիմի պետք է, որ մենքԹռցնենք —Նրա քեռուն, տղին, թոռին, ծոռին,քավորին, քավորի աղջկան:
Տավարիշչի՛,Կորչի՛նՄոլլան, տերտերը, կնյազը,բուրժուազին, չարչին:

ԲՈԼՈՐԸ մեբերան
ԿՈՐՉԻ՛Ն-ԿՈՐՉԻ՛Ն-ԿՈՐՉԻ՛Ն,
ՄԵՆՇԵՎԻԿ էստեղ սիրտ առնելով մե քիչ` խոսում է ժպիտը դեմքին.Ընկե՛ր բանվոր,Ե՛ս եմ:
Կարելի՞ է խոսեմ...Առանց սպասելու որ ասեն՝ սկսում է խոսել:
Տավարիշչի՛.Ճիշտ է.Թագավորը որ կար—Ընկեր բանվորի ասածի նման` լիրբ էր,մեր արյունն էր ծծում, բորենի էր ագահ:
Թագավորը չկա:
Բայց ի՞նչ: 
—Ընկեր բանվորի ասածի նման՝ կենդանի են կնյազը, վաճառականը,աղամելիքը, չարչին:
Ճի՛շտ է. նրանք են մեր թշնամին հիմի:
Բայց դուք—Մոռանում եք, որ կա-արտաքին թշնամի`Նեմե՛ց,Թուրք:
Դուք գիտե՞ք, որ դրանք թե գան`Թագավորին նորից կնստացնեն թախտին:
Ի՞նչ կմնա—Էլ ի՞նչ...Ոսկի ձկնիկի առակը գիտե՞ք.—Նո՛ւյնը կլի:

Էս խոսքերի վրա` չարչին վարժապետը, ադվակատը, կնյազը,աղամելիքը հավաքվում են էլի:
Խառնվում են իրար, աղմուկ, հարայ — հրոց, ուռա:

N 5 այսինքը ԲԱԼՇԵՎԻԿ
Տավարիշչի՛:
Սո՛ւտ է.Թե որ թողնենք` սրանք մեզ հենց հում-հում կուտեն:
Էստեղ ԴԱՇՆԱԿ
Հայրենակիցնե՛ր:
Սո՛ւտ է:
Առաջ դեռ հալա թուրքին քշենք Իզմիր —Հետո,Կամաց-կամաց,Թե կուզեք -կհասնենք սոցիալիզմի:

Էստեղ դրսից աղմուկ: 
Գալիս է զինվորի ձենը՝ զիլ ոնց որ ձեն քամու:
Տավարիշչի՛:
Էլ չե՛մ ուզում կռվեմ:
Դալո՜յ-դալո՞յ-դալո՛յ:

ՁԱՅՆԵՐ
Ո՞նց թե...
ՁԱՅՆԵՐ
Ընչի՞...
ՁԱՅՆԵՐ
Լա — իլ — լա հ — ուլ-Ալլահ:

ԱՐՁԱԳԱՆՔ
Հայ — հո՛ւո՛ւո՛ւ...Էստեղ դիմացեն իմացեք գալիս է զինվորը ռուս, էն որ առել էր Վան, Բիթլիս, Երզնկա, Տրապիզոն, Էրզրում:

ԶԻՆՎՈՐ
Տավարիշչի՛,Լսե՛ք.Հիմի գնում եմ ես,Որ խշտիկով քշեմ բուրժուազին թախթից.
ՁԱՅՆԵՐ
Լսե՛ք — լսե՛ք -լսե՛ք:

ԶԻՆՎՈՐ
Ամեն ազգ ինքն է տերՀիմի իրա բախտի:
Էս խոսքերի վրա՝
ԿՆՅԱԶ
Յաշասը՛ն:

ԱՂԱՄԵԼԻՔ
Գաումարջո՛ս:

ՄՈՒՍԱՎԱԹ
Ուռռռա՛ա՛ա:

ԿԱԴԵՏ
Հայ զահրումա՛ր:

ՁԱՅՆԵՐ
Ի՞նչ է որ...
ՁԱՅՆԵՐ
Ի՞նչ...
ՁԱՅՆԵՐ
էլ ի՞նչ...
ԶԻՆՎՈՐ
Տավարիշչի՛,ԵսԳնում եմ է ստեղից:
Թողնում եմ ձեզ էլի՝Գյուղ, քաղաք, հող, թոփ, թվանք,թուր, երկաթուղի:

ՁԱՅՆԵՐ
Լսե՛ք, լսե՛ք,լսե՛ք:

ԶԻՆՎՈՐ
Էս բոլորը մենք — զոռով ենք վերցրե,Էս բոլորը — ձեզ.Ձե՛րն է եղե,
ԿՆՅԱԶ
Կեցցե,
ԱՂԱՄԵԼԻՔ
Կեցցե տղեն:

ԶԻՆՎՈՐ
Եղբայր ենք մենք հիմի:
Ամեն ազգ ի՛նքն է տեր իրա կալին,կթին:
Էստեղ վազում է ջուրը — մոլլի, կնյազի, աղամելիքի, մուսավաթի քթից:

ԶԻՆՎՈՐ
Տավարիշչի՛:
Դե,Մնաք բարո՛վ հիմի:
Թողնում ենք, ոնց որ կա, ձերը ձեզ:
Խնդրում ենք լավից-վատից ձերեղբայր զինվորին — ներեցեք:

Վերցնում է զենքը միամիտ,Դառնում է, որ գնա Ռուսեթ, ետևից մոլլան ու մելիքը նայում են խեթ:

ԱՂԱՄԵԼԻՔ
Խփե՞նք...
ՄՈԼԼԱ
Խփե՞նք:

ԿՆՅԱԶ
Խփենք:

ՄՈԼԼԱ — նշան է անում.Լա-իլ-լա՛հ:

ԿՆՅԱԶ
Գլխին տանք` մայրիկը լա:

Էստեղ աղամելիքը զինվորին խփում է քացով, խլում է զենքը ձեռից. նրան օգնում է ետևից իրա կնյազ — քեռին:

ԲԱՆՎՈՐ թռչում է վրա.Ո՞ւմ եք խփում, լրաբե՛ր:

ԿՆՅԱԶ ձեռքով խփում է գլխին.Ցի՛ց, մասխարա՛,Քո գործը չէ՛.Լռի՛ր:

ԱՂԱՄԵԼԻՔ ինքն էլ խփելով բանվորի գլխին.Լա՛վ է ասում քեռին:

Էստեղ մեր ընկեր բանվորին օգնության են գալիս մյուս տղերքը դեմից, բայց մոլլան, վաճառականը, կնյազը, դուքանչին՝ մե խոսքով մենշևիկը, դաշնակը — մուսավաթընրանց քշում են բեմից:

ԿՆՅԱԶ ինքը հաստ ու կոլոտ, բեղերը ցից ու սուր, խոելիս գինու պես կչկչում է լեզուն:
Ամխանագեբո՛ մոլլա ու չարչի:
Տավարիշչի՛:
Ռուսը ա՛րարիս-մեռավ:

Բոլորը մեբերանՈւռռա՛, ուռռռա՛, ուռռա՛ա՛ա:

ՄՈԼԼԱ
Լա-իլ-լահ:

ԿՆՅԱԶ
Խոսքը ձերն է, ամխանագո՛ մոլլա:

ՄՈԼԼԱ ելնում կանգնում է տակառի վրա:
Աղալա՛ր:
Ուռուսը որ կար — հերն էր մեր մեծ՛Մեռավ:
ժառանգություն թողեց — հողեր, գյուղեր, տեղեր, թոփ, թվանք, զենք:
Մենք—Որդիներն ենք նրա.Եկեք էդ բոլորը կիսենք:

ԴԱՇՆԱԿ գլխի դեռ չի ընկել, խոսելիս մոլլին ասում է ընկեր:
Ո՞նց թե, ընկե՛ր մոլլա:

ՄՈԼԼԱ
Դո՛ւ ես ընկե՛ր, հայվա ն:

ԱՂԱՄԵԼԻՔ
Շո՛ւն:
Գյավո՛ւր:
Ի՛թ,Ձեռքը վեր է քշտում՝ ուզում է խփի դաշնակի քթին:

ՄՍՆՇԵՎԻԿ աղամելիքի թևը քաշելով.Վախտը չի , կացո՛ , վախտը չի՛:
Մոլլին քաշում է վար՝ ինքը կանգնում տակառի վրա:
Ամխանա՛ գեբո ,Չարչի՛, մոլլա՛, մելի՛ք,Ինչքան էլ գզգզենք իրար — եղբայրներ ենքէլի:
Հիմի լսեք-ասեմ.Էս բոլոր դավին դառաբեն վճռելու համարԵկեք կառավարություն հիմնենք`Անունը Սեյմ,
ԴԱՇՆԱԿ
Ո՞նց թե, ընկեր կնյազ:

ՄԵՆՇԵՎԻԿ
Շա՛տ հասարակ:
Մեզնից-ես,Ձեզնից — դու,Նրանցից մելիքը կամ մոլլան...
ԲԱՆՎՈՐ, որ նորից եկել է առաջ.Բաս մե՞նք,Տավարիշչի՛,Ընկերնե՛ր,Յոլդաշլա՛ր:

ԱՂԱՄԵԼԻՔ խփում է գլխին,էլի՞ —
ԿՆՅԱԶ օգնում է նրան.Կեցցե՛ս, աղամելիք:

ԴԱՇՆԱԿ խփում է բանվորին քացով:

ՄԵՆՇԵՎԻԿ ոգևորելով դաշնակին.Գա՛ ումարջոս, կացո՛:

Բանվորին քշում են դուրս: 
Հետո ելնում է մենշևիկը սկսում է կարդալ:

ՄԵՆՇԵՎԻԿ կարդում է.Հանուն փորի մեր մեծ,Հանուն մոլլի միրքի,Վարժապետի քթի.Խանութպանի ձիրքի,Որպեսզի ինչ որ կա մեր մեջ հալալ կիսենք`Հիմնում ենք կառավարություն-Սեյմ:
Ես — նախագահ,Երկուսդ — օգնական,Բանվորներին քիշմիշ, ժողովրդինկակալ:

ԴԱՇՆԱԿ
Կարելի՞ է խոսեմ, ընկ. նախագահ:

ՄԵՆՇԵՎԻԿ
Չէ՛:
Ի՞նչ պիտ ասեք հիմի դուք կատարված փաստին.Կուզեք — գնանք նիստի՛:
Բոլորը մեբերան.Գնա՛նք, գնա՛նք նիստի:
Ելնում են դուրս: 
Չարխը՝ սև, դեղին, ալաճա՝ դառնում է արագ:
Գալիս է Ղարան:

ՂԱՐԱ գնացողներին.Մի սրա՛նց:
Սրա՛նց մի մտիկ:
Թռչում նստում է չարխի վրա, գոռում է էնտեղից.Ընկերնե՛ր,Ռուսեթում իշխանությունն անցել է սավետին:
Իսկ սրա՛նք —Տեսա՞ք ոնց թխեցին բանվորների քթին:
Թռչում է ցած. ժողովրդին.Բա՛ս:
Սե՛յմ,Հիմի լսե՛ք ասեմ:

18 թվինՀիշո՞ւմ ե ք դաշնակը, մենշևիկը,մուսավաթըԿարսը թուրքին տվին —Բաթումն էլ ետևից:
Թռչում նստում է տակառին: 
Երգում է.Ես նստե՛լ եմ բոչկին,Բոչկեն կա՛-թո՛ւմ է:
Չխենկելին Պոլիս գնացԾախեց Բա՛-թումը:
Է՛խ Կա՛ր-ճիկյա՛ն,Էդ ուր գը-նում ես.Կարսը տվիր, ձեռիդ մնացԼխկած դը-դումը.— Կարսը տվիր ձեռիդ մնացԼխկած դը-դումը :
Շուրջը նայելով.Գեգեչկորին սոցիալի՛ստ է:
Չխենկելին — բո՛զ,Ժողովրդին էս երկուսըԾախեցին անփող:
Կե-ցի՛ր, սպասի՛ր,Կգա բալշևիկը.Կը-տա, կըկտրիԵրկուսիդ շլինքը:
Էստեղ դրսից ոտնաձայն: 
ՂԱՐԱՆ լռում է վախեցած: 
ՓԱՇԱ մտնում է ուռած-փքված, ասես թե մարդ է կուլ տվե. ոտքերին՝ չաքմա, գլխին — ֆես:

ՓԱՇԱ
Ի՞նչ ձեն էր էս,Ո՞վ կա էստեղ:

ՂԱՐԱ
Ե՛ս...Համեցեք նստե՛ք:

ՓԱՇԱ
Ցնդե՞լ ես, ի՛թ մասխարա:
Դուն ո՞վ ես, որ քեզ հետ նստեմ:
Ի՛նչ — է՛ — էս — տե՞ղ:

ՂԱՐԱ
Էստեղ…	Սե՛յմ:
Այսինքը, ներողություն, փաշա, —Թառռոն է, թամաշա:

ՓԱՇԱ բարկացած տալիս է մի սիլա ռեխին. Ղարան թռչում է տեղից:
Էստեղ մտնում է ԳԵՐՄԱՆԱՅԻՆ (սպա):

ԳՐՄ. ՍՊԱ
Շա՛:
Վա՞ս մախեն զի, փաշա՛:

ՓԱՇԱ գլուխ տալով.Ես... ոչի՛նչ.Խրատում եմ մե քիչ:

ԳԵՐՄ. ՍՊԱ
Զե՛յռ գութ:
Ալզո՛, հե՛ռռ,Աբա մի քիթդ դեսը բե՛ր:
Խափում է Ղարայի ռեխին,Է՛ս քեզ խրատ ինձնից:
Կանչի՛ր մեծիդ:

ՓԱՇԱ խփելով ետևից.Դե շո՛ւտ:
Հայդե՛:
Կորի՛,
ՂԱՐԱ կանչում է վախեցած.Գե՛-գե՛չ-կո՛րի:

Վազում է դուրս: 
ԳԵԳԵՉԿՈՐԻ մտնում է սուս ու փուս, խոնարհ, չոքում կանգնում է ետևի ոտքերի վրա.
ԳԵԳԵՉԿՈՐԻ
Խորի՜ն հարգանքներս, հե՛ռռ ու փաշա՛:
Վաղուց է սպասում էինք ձեզ:
Թե ոչ չէիք եկե վա՛յ մեզ:
Ես,Հանուն սոցիալիզմի,Պատրաստ եմ, թե կուզեք, թռչել Կարսից Իզմիր:

Միայն թե ոտքը ձեր,Հե՛ռռ ու փաշա :
Բայլշեվիկին ճիզմի:

ՓԱՇԱ բարկացած — վախեցածԻզմի՛ր... 
Ի՞նչ Իզմիր, ընչի՞ Իզմիր: 
ԳԵԳԵՉԿՈՐԻ
Հե՛ռռ գեներալ,Փաշա՛ ,Լսե՛ք մեզ մի…
ԳԵՐՄ. ՍՊԱ խիստ:
.Հե՛ռռ,Ոտքի՛,Վախտը չէ լացի, կոծի, սոցիալիզմի,ուշացած աղոթքի:
Քաշում կանգնեցնում է ոտքի:
Ի՞նչ է էստեղ:
Ասե՛ք:

ԳԵԳԵՉԿՈՐԻ
Էստեղ…Սեյմ:

ԳԵՐՄ. ՍՊԱ
Ի՞նչ,Ի՞նչ սեյմ:

ԳԵԳԵՉԿՈՐԻ
Այսինքը…Ե՛ս եմ:
Մեկ էլ...Մեկ էլ...
ԳԵՐՄ. ՍՊԱ
Էյ, հե՛ռռ:
Մեկել-մեկել չկա:
Հասկացա՞ր:
Ո՛չ սեյմ,Ո՛չ Կապկազ,Ո՛չ էլ խուրդա-մուրդա...
ՓԱՇԱ
Ճի՛շտ է:
Ի՞նչ սեյմ, օղրա՛շ,Մեզ համար թե՛ սեյմ, թե՛ բարդակ...
ԳԵՐՄ. ՍՊԱ.Լա՛վ:
Վե՛րջ:
Դու լռի՛ր, փաշա :
Իսկ դու,Հե՛ռռ սոցիալիստ,Լա՛վ լսիր հիմի.— Սեյմ-մեյմ, սոցիալիզմ-մոցիալիզմ-
Չկա.Քամի՛,Մենք,Ես ու փաշեն,Եկել ենք ձեր գործերին աշենք:
Հիմի լսե՛ք — ասեմ.Դուք էգուց սեյմը կցրեք,Կդառնաք տերություն երեք,Կամ, կուզեք — չորս, հինգ, վեց, յոթ, ութՄենակ թե Ռուսը-կափո՛ւտ:
Հասկացա՞ք,Էսպե՛ս:
Էգո՛ւց,Իսկ մենք—Գալիս ենք-գնանք Բաքու:
Գո՞ւթ:
Թխեցի՞նք:

ԳԵԳԵՉԿՈՐԻ
Շա՛տ գեղեցիկ.Օգուտ:
Մեզ օգուտ,Մեզ օգուտ,Փաշին օգուտ,Բալշևիկին — կափո՛ւտ:

ԳԵՐՄ. ՍՊԱ
Գո՛ւթ, գո՛ւթ, գո՛ւթ:

ԳԵԳԵՉԿՈՐԻ
Մենակ թե ազատեք կարմիրներից մեզ էն.
ԳԵՐՄ .ՍՊԱ սեղմելով ձեռքըԱլզո՛,Հե՛ռռ,Աուֆ-վիդերզեե՛ն,Փաշա նույնպես սեղմելով ձեռքը: 
Ինքնիրեն.Չո՛խ սալամաթ:
— Սոսիալիստ դի թամա՛մ:

ԳԵԳԵՉԿՈՐԻ մենակ.Շենի ճիրիմե՛, կա՛ցո,Էգուց,Էնպես տանք բայլշևիկին քացով,Որ թռչի մինչև Սպիտակ ծով:
Բա՞ս:

Ծափ է տալիս, կանչում է Ղարային.Աբա՛,
ՂԱՐԱ ներս է վազում.Էստի՛ եմ, պարո՛ն,Էստի՛:
ԳեԳԵՉԿՈՐԻ
Կանչի՛ր նիստի՛:

ՂԱՐԱ դուրս.Է՛ս սահաթիս—, պարո՛ն:

ԹՈՓՉԻԲԱՇ մտնում է կամացուկ-կամացուկ, փորը-թոփ, թշները-բոքոն, աչքերը — ձու:

ԹՈՓՉԻԲԱՇ ինքնիրեն....Մի գաթա թխած...ԳեԳեՉԿՈՐՈՒՆ
Արդե՛ն...
ԳԵԳԵՉԿՈՐ
Արդեն, աղա՛:
Հիմի,էս սահաթից,Տերություն ենք մի-մի...Ես — Սաքարթվե՛լո,Դու — Ազրբայջա՛ն,Դաշնակը...
ԹՈՓՉԻԲԱՇ մատների կոմբինացիա.Բո՛ւ…
ԳԵԳԵՉԿՈՐԻ
Էգուց...
ԹՈՓՉԻԲԱՇԵՎ
Յաշասը՛ն Բաքու:

ԿԱՐՃԻԿՅԱՆ էս խոսքերի վրա՝մտնում է արագ, հուզված:
Ի՞նչ կա էլի...
ԳԵԳԵՉԿՈՐԻ
Ոչինչ: 
Նի՛ստ:
Նստեցե՛ք, պարո՛ն մինիստր:

ԹՈՓՉԻԲԱՇԻՆ
Դո՛ւք էլ:

ԹՈՓՉԻԲԱՇ Կարճիկյանին.ինքնիրեն.Քիչ է մնում թքեմ...Նստում ենք
ԳԵԳԵՉԿՈՐԻ
Նիստը հայտարարում եմ բացված:
Առաջին հարց.Կապկազի բաժա...
ԿԱՐՃԻԿՅԱՆ վախեցածԲաժա՞...
ԳԵԳԵՉԿՈՐԻ
...նումը:

ԿԱՐՃԻԿՅԱՆ դողահարնումը...
ԹՈՓՉԻԲԱՇԵվ... նո՛ւմը:

ԳԵԳԵՉԿՈՐԻ արագԸնդունո՞ւմ եք:

ԹՈՓՉԻԲԱՇ արագԱյո՛, գասպադին մինի՛ստր:

ԳԵԳԵՉԿՈՐԻ Կարճիկյանին.Իսկ դո՞ւք:

ԿԱՐՃԻԿ, գլուխը կորցրած.Ընկերնե՛ր...Էս... երա՞զ է, թե նի՞ստ է:
Էրզրում...Կարս...Բաթում...Նեմեց...Թուրք...
ԹՈՓՉԻԲԱՇ զզվանքով.Դդո՛ւմ:

ԿԱՐՃԻԿՅԱՆ
Դդո՞ւմ...Ընչի՞ դդում...Ի՞նչ դդում...
ԳԵԳԵՉԿՈՐԻ
Ընկերնե՛ր,Էս սահաթից ես ինձՀայտարարում եմ Սաքարթվելոյիկառավարություն:

ԹՈՓՉԻԲԱՇ
Ես — Ազրբեյջանի:

ԿԱՐՃԻԿՅԱՆ շվարած.Իսկ ե՞ս...
ԳԵԳԵՉԿՈՐԻ
Ձեզ,Պարոն Կարճիկ ուստա՛,Մնում է հայտարարել ծովից-ծովՀայաստան:

ԿԱՐՃԻԿՅԱՆ ոգևորված.Հաստա՛տ:
Հայտարարում եմ ծովից-ծովՀայաստան:

ԳԵԳԵՉԿՈՐԻ
Ուրեմն, գա՛ումարջոս Սաքարթ...
ԹՈՓՉԻԲԱՇ
Ազր...
ԿԱՐՃԻԿՅԱՆ
Հայաս...
ՂԱՐԱ բեմի ետևից.Յա՛շասըն Կապկազ:

ԳԵԳԵՉԿՈՐԻ
Ընկերնե՛ր,Նիստը հայտարարում եմ փակված:
Դուրս: 
Վազում են գազեթ ծախողները՝ հայ, թուրք, ռուս:
— Գազե՛թ, գազե՛թ, գազեթ...— Հորիզոն...— Սա՛քարթվելո...— Մշա՛կ...— Թուրքերը հասել են Ղարաքիլիսա...— Բալշևիկները Գանձակ...— Գերմանացիք ջարդվել ենՎերդենի տակին...Վազում են դուրս: 
Գալիս են նորերը:
— Վեչերնի, վեչե՛րնի, վեչե՛րնի...— Լեհաստանի նոտան Չիչե՛րինին…— Ապստամբություն ԿարմիրԲանակում...— Բալշևիկները թողե՛լ են Բաքուն...— Բիչերախո՛վ...— Համազա՛սպ...— Այոլլո՛...— Լլո -լլո — ա՛ լլ ո՛ ո՛ո՛...
Վազում են դուրս: 
Գալիս են նորերը:
— Սենսա՛ցիա,— Սենսա՛ցիա...— Սենսա՛ցիա...— Պերեմիրյե՛:
— Պերեմիրյե՛…— Պերեմիրյե՛...— Ահարոնյանը գնում է Վերսայլ...— Քաջազնունին պրեմյեր...Վազում են դուրս: 
Գալիս է վազելով Ղարան ձեռքին թուր:

ՂԱՐՍ խփում է օդին աջ ու ձախ.— Մե՛կ, երկո՛ւ,Ռա՛զ, դվա,Է՛րթի, օրի՛,Ա՛յն, ցվա՛յ,Ե՛ք, դո՛ւ,Режь,Վո՛ւր,Կտրի՛,Քցի՛,Տա՛ն,Տա՛ս,Տո՛ւր:
Կանգ առնելով.խռովՀետո՞ ...Հասկանո՞ւմ եք՝Չո՛րս տարի կռվե՝Հիմի եկել են թե —Պեր-րե-միր-յե՛:
Ընչի՞.Չունքի որ առուտուր չունի Բեռլինի,Փարիզի, Լոնդոնի. Նյու-Յորքիդուքընչին:
Ամա թե Ռուսեթում տեսա՞ք —Մեկ, երկու, երեք —Բուրժուազին թռավ ի վերին վերև:
Իսկ էստե՞ղ.Էստեղ էս պարոնները նստեՀամոզում են մեզ թեԸսենց-ընենց,Ռուսեթում հեղափոխությունը քնեց,Լեռ էր մուկ ծնեց,Մեռավ…Էս խոսքերի վրաՔիչ է մնում գոռամ`Յաշասըն, Գեգեչկորի, ուռռա՛ա՛,էսպե՛ս էլ մասխարա — դուռա՞կ:
Չէ՛,Քո՛ւռակ,Կատարյա՜լ քուռակ.Էս էլ — ջեր քնքուշ ասած.Իսկ թե ճիշտը կուզեք —Ավազա՛կ,Թամա՛մ ավազակ:
Ընչի՞.Այ ասեմ` աշեք.Մինչ հիմի ո՞վ էր էստեղ,—Հաստափոր դուքընչին,Գերմանացի սպան,Ֆեսավոր փաշեն:
Իրենք վերը նստած,Ջեբների՛ն կանֆետ ու փստա,Ժողովրդին դդում —Անունը դեմոկրատիկՀանրապետություն…Լա՛վ:
Ինչ որ տեսանք — ջեր հեչ:
Գլխավորը առաջն է հալա:
Էստեղ հեռախոսի զանգ: 
ՂԱՐԱՆ մոտենում է չարխին, ձեռքը դնում է ականջին, իբր ուզում է խոսա. Սկսում հազալ.Ալո՛.Ո՞րտեղից է:
Փարիզի՞ց…Պոլսի՞ց...Բաթումի՞ց...Ի՞նչ...Նորությո՞ւն…
Հեռախոսի տրուբկեն իբր նետում է ցած, գոռում է վախեցած.— Անգլիացիք մտել են Բաթո՛ւո՛ւմ…
ԿԱՐՃԻԿՅԱՆ էս գոռոցի վրա մտնում է արագ.Ի՞նչ...Ո՞վ...Անգլիացի՞ն...
ՂԱՐԱ
Այո՛, պ. մինիստր:

ԿԱՐՃԻԿՅԱՆ
Ո՞ւր է..Շո՞ւտ կհասնի մեզ, թե ...
ՂԱՐԱ վազելով դուրս.Հիմի կգա էստեղ:

ԿԱՐՃԻԿՅԱՆ ուրախությունից գլուխկոնծի՝ երգում է:
Վերջա՛պես հա՛-սա ես իմ մուրազի՛ն...Կտրում է էս խոսքերի վրա, կանգնում է ոտքի, խոսոսէ է ինքնիրան.Էսպե՛ս:
Անգլիացին:
Մեր հզոր,Խելացի,Դաշնակից-դրացին:
Ցույց կտա բոլորին:
Կթռչեն,Կկորչեն —Ռուսը,Թուրքը,Ազրբեյջանցին,Կակուլի-վրացին:
էստեղ-ե՛ս կմնամ նստած,Կե՛ր, խմի գինի ու փստա,Վերչապես, Կարճիկ ուստա՛,Կունենաս Թիֆլիսից — Պոլիս Ծովից-ծով Հայաստան:
Ոգեվորվելով:
Հա՛յ,Հո՛ւՈ՞վ կա էստեղ,էլ ո՞վ:
Տա՛մ,Զարկե՛մ,Կրակե՛մ,Թռցնե՛մ,Ծովից-ծով Հայաստան ծնեմ—Թռչելով,Պարելով,Երգելով...
ԱՆԳԼԻԱՑԻ — մտնում է հանգիստ, կամացուկ: 
ՂԱՐԱՆ է անգլիացի հագած: 
Ձեռին կարդոնե մի ձու, խնձոր կամ ներկած շաքար:
Կարճիկյանին.Ալ՞ո,Մի՛ստր-նախագահ...
ԿԱՐՃԻԿՅԱՆ
Ե՛ս եմ, մինիստր-գեներալ:
Բարի եկաք:
Լավ եկաք:
Ժամանակի՛ն եկաք:
Էնքան սպասեցինք դարձանքջարդածկակալ...
ՂԱՐԱ-ԱՆԳԼ.Գո՛ւդ: 
Գո՛ւդ:
Հասկանում եմ մե խոսքից հենց ձեր:
Է՞է՞է՞…Ասացե՛ք, պ. Կարճիկյան,Դուք...Ինչքա՞ն ունեք—Թոփ,Թվանք,Թվանքի պատրոն,Թվանքի ձեթ:

ԿԱՐՃԻԿՅԱՆ
Ինչքա՛ն որ կուզեք, տե՛ր:

ՂԱՐՍ.-ԱՆԳԼ.Գո՛ւղ: 
Գո՛ւդ:
Շա՛տ գեղեցիկ:
Էդ բոլորը դուք կտաք հալա —Կքշենք բալշևիկի վրա —Լա՞վ:
-
ԿԱՐՃԻԿՅԱՆ ոգևորված.Ց՛ըն,Ցա՛ն,Ցի՛ն,Շա՛տ գեղեցիկ.Հենց է՞ս...
ՂԱՐԱ-ԱՆԳԼ.Այո՛:
Առայժմ — էս:
Իսկ ձեզ, պ. մինիստր,Մերոնք ուզում են ձեզ տանՄիացյալ ու անկախ Հայաստան:

ԿԱՐՃԻԿՅԱՆ մտահոգված.Իսկ թո՞ւրքը...
ՂԱՐԱ-ԱՆԳԼ.Թուրքին կքշե՛նք:

ԿԱՐՃԻԿՅԱՆ
Վրացի՞ն...
ՂԱՐԱ-ԱՆԳԼ.Դրան էլ կքշենք:

ԿԱՐՃԻԿՅԱՆ
Ազրբեյջանը բա՞...
ՂԱՐԱ-ԱՆԳԼ.Նրա՛ն էլ:

ԿԱՐՃԻԿՅԱՆ գլուխկոնծի.Տա՛շ-տա՛շ-տա՛շ,Էսպիսի բաներ:
էստեղ Գեգեչկորին ու Թոփչեբաշը մանում են արագ, գալիս կանգնում են անգլիացու առաջ, հրհրում են իրար.
ԳԵԳԵՉԿՈՐԻ՝Նախ ե՛ս...
ԹՈՓՉԻԲԱՇ
Նախ ե՛ս...
ԳԵԳԵՉԿՈՐԻ
Մի՛ ստր-գեներալ...
ԹՈՓՉԻԲԱՇ
Մի՛ ստր-գեներալ...
ԳԵԳԵՉԿՈՐԻ
Բարի՛ ե՛կաք...
ԹՈՓՉԻԲԱՇ
Բարի՛ ե՛կաք...
ԳԵԳԵՉԿՈԻ
Դուք տեղ ունեք, գեներա՛լ...
ԹՈՓՉԻԲԱՇ
Դուք տեղ ունեք, գեներա՛լ...
ԳԵԳԵՉԿՈՐԻ
Մեր սրտերի...
ԹՈՓՉԻԲԱՇ
Մեր գլխի...
ԳԵԳԵՉԿՈՐԻ
Մեր Հոգու...
ԹՈՓՉԻԲԱՇ
Մեր աչքերի՛...
ԳԵԳԵՉԿՈՐԻ
Մեր ռեխի՛ ,Մռութի, երեսի...
ԹՈՓՉԻԲԱՇ
է՛,Մեր փեյղամբարի մորուսի վրա...
ԿԱՐՃԻԿՅԱՆ կանգնել է մե դի, խորամանկ ժպտում է, ոնց որ մի բան գիտի, ոնց որ խղճում է դրանց, մեռնում է ամոթից.Սրա՛նց մի մտիկ,Սրա՛նց.Քիչ է մնում սողան փորոտիքի վրաՈր ի՞նչ.Բո՛լորիդ էլ քշելու ենք.Բո՛-լո-՛րիդ:

ՂԱՐԱ-ԱՆԳԼ.Ը՛սսս:
Սո՛ւս:
Ըզգացված եմ:
Ելե՛ք:
ԵսՁեզԼա՛վ իմացե՛քՀաշտություն եմ բերե.Դրա համար սակայնԴուք պիտի տաք —Թոփ, թվանք, թվանքի պատրոն, մե խոսքով՝ ինչ որ կա, մնացել է հալա, ունեք — պետական, հնուց, ռուսական:
Հասկացա՞ք:
Պիտի տաք,Ինչ որ թողել են հալա գերմանացին ու փաշեն,Ընչի՞Որ աշխարքի ռեխից բալշևիկին քշենք:
Բոլորը մեբերան.
Յաշասըն:
Գա՛ումարջոս:
Կեցցե՛ս:

ՂԱՐԱ-ԱՆԳԼ.
Իսկ ձեզ,Պ. մինիստրներ,Էս — (ցույց է տալիս ձեռի ձուն)Ով որ ձեզնից խլեց —Նա կլի Կապկազի միահեծ:
Արա բռնե՛ք:
Ինքնիրեն.Հե՛նց որ իրանք կռվենԵսԻնչ որ կա-չկա էստեղ—Կհանեմ էն մյուս դռնեն...
Նետում է ձուն դրանց, դրանք հասնում գզգզում են իրար:

ՂԱՐԱ ելնում կանգնում է տակառի վրա. խոսում է ինքնիրեն.
Վայրենինե՛ր:
Ցեղե՛ր:
Եվ էսպես հե՞շտ է մի՛թե ձեր գլուխըեղել...Հիմի կուտեն իրար`Հայը թուրքին,Թուրքը հային,Հայը վրացուն,Վրացին ետ նորից թուրքին —Է՛սպես էլ խելացի երկի՛ր.Է՛սպես էլ դրկից...Օ, երկի՛ր, երկի՛ր...Կանչի՛ր,Գլխին տո՛ւր,Առ կեր...Ա՛յ քեզ բարքեր...Օ տե՛մպորա, օ մո՛ռես,Օ Զանգեզուր, օ Գո՛րիս...
Էս խոսքերից հետո ՂԱՐԱՆ դեմքի դիմակը դեն է գցում փաթով, ետ նորից դառնում է
ՂԱՐԱ. երգում է մասխարա.Այ ղարագյո՛զ, ղա՛րագյոզ,Վա՛յ մռութիդ, ղա՛րագյոզ,Սրանց մտի՛կ, ղա՛րագյոզ:
Ձեռաց գտի՛, ղա՛րագյոզ:

Թռչում է ցած. ձեռաց գլուխներին տալով բաժանում է դրանց, ետ նորից ձևանում է հաշտարար գեներալ.
Մե՛կ, երկո՛ւ, երե՛ք:
Պատ-րա՛ստ:
Երեքը մեբերան.Մենք — մի՛շտ -պատբաստ,Տե՛ր — -գեներալ:

ՂԱՐԱ
Շագոմ-ա՛րշ:

Ինքը ընկնում է առաջ: 
Դրանք — հետևում են նրան: 
Ելնում են դուրս:
Սուս: 
Բեմը դատարկ է, բան չկա: 
Չարխ: 
Սև է, դեղին է, կապույտ, դառնում է ալաճա: 
ՂԱՐԱՆ ետ գալիս կանգնում է ժողովրդի առաջ.
ՂԱՐԱ
Բա՞ս:
Տեսա՞ք սրանց կերած կարագը:
Ինչքան էլ հաստ մանես սրանց`Կասեն բարակ է:
Ընչի՞.
Սրանց կարող է սաստի բալշևիկի ղամչին:

Կամ չէ՝Սրանց մեկ-մեկ կանչես,Ռեխներին խնչես,Ասես՝ տերությունը թան չէ,Ամեն ավազակի բան չէ.Բա՛:
Սրա՛նց մի մտիկ հաբա — Ինքը վազում է գուրս: 
Դրսից — աղմուկ, տրաք-տրաքոց, ուռա:
Լցվում են ԶԻՆՎՈՐՆԵՐԸ բեմի ետևի կողմից՝ հայ, վրացի, թուրք,— հոշոտում են իրար: 
Ամեն ազգի զինվորի ետևից գողեգող դրանց մեծերը քշում են դրանց առաջ, քշում են իրար վրա, սիրտ են տալիս.«Յաշասըն»«Գաումարջոս»«Ուռռա»:
— Տո՛ւր:
— Վո՛ւր:
— Ջա՛ն:
— Շե՛նի:
— Չվենի:
«Գաումարջոս Սաքարթվե՛լո»«Յաշասըն Ադրբեյջան»«Մե՛-ր — հայրե-նի՛ք»…
Էս հարայհրոցում մի կողմից ծակից երևում է ռեխը անգլիացու, կամ, կուզեք, իտալացու, ամերիկացու մեկ է. մենակ թե խաղալիս ռեխը դեղին ներկեք: 
Նայում է ուրախ-ուրախ,ձեռքերը քսում է իրար, կնյազը, տերտերը, մելիքը, չարչին, վարժապետը շրջապատել են նրան, նայում են հարայհրոցին, ուրախ են, շատ են ուրախ, ուտում են, խմում են արաղ. բեմի վրա — աղմուկ, հարայհրոց, թոփ, թվանք, թուր, կրակոց ու կրակ:

Էս ժամանակ բեմը ԲԱՆՎՈՐՆԵՐՈՎ լցվում է արագ: 
Գալիս խառնվում են կռվողներին, համոզում են դրանց:

— Խի՞եք կռվո՞ւմ:
— Ընչի՞:
Ցույց տալով մեկնումեկին.— Տո՛, տո՛ւր դրա դնչին...— Ո՞ւմ համար եք կռվում...— Չարչո՞ւ — մելիքի՞ — աղի՞...
ԶԻՆՎՈՐՆԵՐ
— Լսե՛ք, լսե՛ք տղին,— Տվե՛ք Գեգեչկորու ռեխին...— Կարճիկյանի քթին...— Մուսավաթի միրքին:

ՄԻ ԲԱՆՎՈՐ ԲԱԼՇԵՎԻԿ
— ԸՆԿԵՐՆԵ՛Ր,— Ինտերնացիոնալ երգի՛ ...(Սկսում է)— Տվե՛ք, տվե՛ք դրանց...Կորչի՛ն…— Դալո՛յ...— Դալո՛յ...
Բեմից քշում են դրանց՝ մռութներին տալով, բեմը լցվում է ժողովրդով: 
Դրոշակներ: 
Պլակատներ: 
Լենինի, Մարքսի նկարներ ՂԱՐԱՆ գալիս է բեմ. պատից-պատ քաշում էպլակատ ֆոնը սև, տառերը-կարմիր:




 --------------------------------------- 


ՊՐՈԼԵՏԱՐՆԵՐ ԲՈԼՈՐ ԵՐԿՐՆԵՐԻ,
ՄԻԱՑԵ՛Ք
Էս ժամանակ ահա չարխը դառնում է էլ ավելի արագ, փայլում է, ոնց որ ալկրակ վառվի — դառնում է ԿԱՍԿԱՐՄԻՐ ՂԱՐԱ թռչում նստում է չարխի վրա,դեպի ետ հանում է լեզուն, հետո ճառ է ասում.
— ԸՆԿԵՐՆԵ՛Ր,Տեսա՞ք Կապկազի թամաշեն.Ես կուզեի միայն, որ ոչ թե մենակ աչքերով.Այլ խելքով է՛լ աշեք—Ու էն լրբերի կերած թանապուրը հիշեք:
Ընկերնե՛ր.Էս ե՛ս եմ գրե ձեզ համար,Աջողիլ եմ կամ շա՛տ, կամ քի՛չ:
Ոչինչ:
Բավական է ինչքան ձեզ խաղան —Անտիգոնե,Նամուս,Օթելլո,Քին:
Քիչ էլ թող մեր խալխը նայեԴաշնակի ջարդած քթին,Մենշևիկի մրոտած խելքին:
Մուսավաթի միրքին:
Բավական է թառռոնը պետականՕթելլոներ ծրի.Տեսա՞ք մեր խոխեքը դրանցՈ՞նց թռցրին...Ընկերնե՛ր:
Աջողած էր, թե չէ էս թամաշեն —Մե՛կ է.Բանն էն է որ բռնենք մեր թշնամու բկեն.Հասկացա՞ք,ացա՞ք,աք,քը,—Հիմի ո՞ւր են դրանք -
ՄԿԻ ԾԱԿԸ...Էլ չկան:
Մտել են ծակը մկան:
Էլ յո՛խտուր:
Ա՛րարիս.Нету.Փա՛ ս.Բա՞ս:

ՅԱՇԱՍԸՆ ԿԱՊԿԱԶ…
Էստեղ ՂԱՐԱՆ չարխից թռչում՝ կանգնում է ժողովրդի առաջ. Գոռում է —
ԻՆՏԵՐՆԱՑԻՈՆԱ՛Լ…
Բեմը և ժողովուրդը երգում են միասին.—
— Ելի՛ր ում կյանքը անիծել է,Ով ճորտ է, մերկ է և ստրուկ:
Արդեն վառվում են մեր սրտերը,Արդեն կռվի ենք մենք ձգտում:
Այս հին աշխարհը կվարենք մենքՄինչև հիմքերը — և հետոՄեր նոր աշխարհը կշինե՛նք մենք,Ուր ոչ ստրուկ կա, ոչ դժգոհ:
Սա՛ է վերջին կռիվըԵվ պայքարը մեր մեծ:
ԻնտերնացիոնալըԱշխարհը կփրկե:

Ոչ ո՛ք չի տա՛ մեր փրկությունը,Ո՛չ խենթ հերոսը, ոչ արքա՛ն.Մենք պետք է մեր ազատությունըԿռենք ձեռքով մեր սեփական:
Որպեսզի շուտ փշրենք մեր լուծըԵվ ետ խլենք ողջ հողը մեր —Խփե՛նք մուրճերը, տանք մեր ուժը,Քանի երկաթը տաք է դեռ:

Սա՛ է...
Լոկ մե՛նք, ճորտեր ու բանվորներս,Ունենք անխախտ մի իրավունքԱսել, որ հողը մե՛րն է, մե՛րն է —Կորչի հարուստը թող տզրուկ:
Եվ երբ պայթի մեծ փոթորիկըԵվ կուշտ շները չքանան,Նորից երկիրը և երկինքըՄերն ե՛ն ու մերը կմնան:

Սա՛ է վերջին կռիվըԵվ պայքարը մեր մեծ:
ԻնտերնացիոնալըԱշխարհը կփրկե:

1923
ՌՈՒԲԱՅԱԹ
1926
I
Ապրում ես, շնչում ես, դու դեռ կաս — բայց ամե՛ն վայրկյանդու ա՛յլ ես.Անցյալ է դառնում քո ներկան — ու ամե՛ն վայրկյանդու ա՛յլ ես.Բայց ներկան քո — հո՛ւնտ է գալիքի՝ մեռնելով — նասնում է գալիքը,Եվ այսպես– տևում ես դու երկար, — ու ամե՛ն վայրկյանդու ա՛յլ ես:

II
Քո ամեն ակնթարթը մի սերմ է,Որ կրում է իր մեջ իր մահը.Բայց հոգին քո– խնդուն ու անահ էԵվ մի՛շտ խնդավառ է ու ջերմ է:

III
Նա թե՛ կյանք է, թե՛ մահ-ակնթարթը.Անհատնում հատնում է, վառք է.—Եվ այսպես՝ մշտատև է աշխարքը.Անդադար թարթում է — ու անթարթ է:

IV
Նա հոսում է, ալիք առ ալիք,Եվ ամեն վայրկյան — այն չէ .Եվ ամեն մի վայրկյանը —Հնչեղ ներկա է, անցյալ — ու գալիք:

V
Ես քեզ ո՞նց, քեզ ո՞նց հասկանամ,Ես քեզ ո՞նց ամփոփեմ ուղեղում իմ,Երբ չեկած դու արդե՛ն իսկ չկաս,Բայց հա՛ր դու լինում ես-ու տևում ես:

VI
Անցնում է, հոսում է, վարար է,Ելնում է, սուզվում անդադար.Մշտապես մեռնում է — ու հար է.Մշտապես ու հար-անկատար:

VII
Օ, խմի՛ր, խմի՛ր դու ագահ.Օ, խմի՛ր անդադար այս հատնումը.Կորածը-իրեն նա գտնում է,Եվ իր այդ գտնումով -չկա:

VIII
Այս գետը, — նայի՛ր, — նա հոսում է,Քեզ թվում է թեկուզ անփոփոխ:
Իսկ քո փառքը, հիմար, երազում է —Հավերժական կոթող:

IX
էյ, դո՛ւ, իմաստո՛ւն վարպետ,Որ տաշում ես, տաշում այդ քարերը.Քո ամե՛ն մի, ամե՛ն մի զարկինԻր նիշը արդեն նա դրել է:

X
Նա կրկին ասում է. «ԳարունըԾաղկելու է էգուց վարդերով իր»:
Սակայն ո՞ր արևն է հուրհուրում այդԵվ ո՞վ է այդ նո՛ր արտևորը...
XI
Վերցնում ես քարը — մտածում ես.«Հետքեր է կրում նա ջրի» —Բայց չէ որ այդ նույն վայրկյանին հենցԻր վրա դու քո ձեռքը դրիր:

XII
Մի անցորդ անցավ քաղաքից այսՈւ գնաց, ու չեկավ նա ետ:
Եվ քաղաքը — կրկի՛ն գեղեցիկ է,Նայում եմ նրան — թեև ե՛ս:

XIII
Դու ամե՛ն վայրկյան քեզ ժխտում եսՈւ այդպես ժխտելով` հաստատում.Պարտըվում ես դու քեզ ու հաղթումՍակայն մի՛շտ այդ դու ես-ու դո՛ւ:

XIV
Անտառը թափում է իր սաղարթը,Անտառում հատնում է ու վատնում.Բայց նայի՛ր — ինչքա՛ն նա զվարթ է,Ինչքան նո՛ր է-ու մի՛շտ անհատնում:

XV
Դու ոսկի գրիչ ունես, դու այնպես իմաստո՛ւն ես,Ինքդ քեզ հրաժեշտ ես ասում, ինքդ քեզ կրկի՛նընդունում ես,Գիտես, որ` լինելով է լինում, հատնելով է անհատնումայս տունը—Եվ մի՛շտ ծիծաղկուն է հոգիդ ու սիրտդ`մշտապես խնդո՛ւն է:

XVI
Թե կտոր տեսնես մի ամպի — ասա` սաուրի՛շ է արդեն.Թե նստես, թե իջնես թամբից — ասա` սաուրի՛շ է արդեն,Վերադարձը դարձ չէ այլևս և ո՛չ էլ կրկնություն հնի,Քո անցած ամե՛ն մի ճամփին ասա` սաուրի՛շ է արդեն:

XVII
Նա գնաց ու կրկին եկավ — երեկվա իմ սիրած սիրեկանը,Բայց տեսա, որ արդեն չկա — երեկվա իմ սիրած սիրեկանը:
Կանգնած է մի երրո՛րդը դեմս. — Այդ նա չէ՛ այլևս, նա չէ՛. —Եկած է — ու կարծես չեկած — Երեկվա իմ սիրած սիրեկանը:

XVIII
Երկնքից թռչում է մի թռչուն. — Քո ներկա՛ն է այն, բարեկա՛մս.Ինքն իրեն ժխտող մի հնչյուն. . — Քո ներկա՛ն է այն, բարեկամս.Նա գնաց — ու կրկին դարձավ, — այդ նա է արդյոք, թե ուրի՞շը...Դու նրան էլ չե՛ս ճանաչում…	քո ներկա՛ն է այն, բարեկա՛մս:

XIX
Դու մի օր աչքերըդ կփակես, որ ուրիշըքո տեղը գոյանա.Կգնաս, կանցնես աշխարքից, որ ուրիշըքո տեղը գոյանա:
Այն դո՛ւ ես, իմաստո ւն, այն դո՛ւ, բայց արդենդարձած մի ուրիշ.Հաստատեց, ժխտելով նա քեզ, որ ուրիշըքո տեղ գոյանա:

XX
Ինչ թո ւնդ է քո գինին, իմաստո՛ւն, նրանից իմհոգին հարբում է.Դա գինի՞ է, թե խո՞սք է ազդու, նրանից իմհոգին հարբում է.Խմելո՛ւ ես, մահո՛վ իմ սերած, խմելու ես դու է՛լայս գինին,Եթե այս պարտեզը գաս դու, — նրանից իմհոգին հարբում է:

XXI
Դու քսում ես հոնքերիդ սուրմա — դու անհո՛գ ես.Ինչո՞ւ է տրտնջում զուր նա — դու անհո՛գ ես.Ես գիտեմ թե տրտունջը նրա, թե՛ քո այդ պայծառխնդությունը.Տո՛ւր դու ինձ մանկություն, տուր մա՛հ, — դու անհո՛գ ես:

XXII
Դու ինքդ քո մեջ միասիրտ ինչ կաս՝ նա կաու այդպե՛ս է.Դու տրվում ես մեզ մի՛շտ միասին. — ինչ որ կաս՝ նա կա ու այդպե՛ս է.Բացվում ես, լինում, գոյանում — հառնելով հենց ի՛նքդ քո դեմ`Պատմում ես մի՛շտ քո մասին. — ինչ որ կաս՝ նա կա ու այդպե՛ս է:

XXIII
Ախ, նայե՛ք, այդ մարդը, այդ հիմարը — նա տեսնում էլոկ այն, ինչ տեսնում է.Հավատում է նա, որ սա քար է. նա տեսնում է լոկ այն,ինչ տեսնում է.Դու ծաղրի՛ր նրան, իմաստո՛ւն. Դու տեսնում եսաճումն ու ընթացքըԵվ գիտես, որ ընթացք է աշխարհը, նա տեկնում է լոկ այն,ինչ տեսնում է:

XXIV
Այդ կապիկը՝ ձեռքին հայելի — նա կարծում է՝ արդենիմաստուն է.Ժպտում է հայելուն նայելիս — նա կարծում է՝ արդենիմաստուն էԱխ, նայեք՝ ինչպե՜ս է սեղմել նա փայլուն ապակուայդ կտորը.իր միրաժն է տեսել նա էլի — և կարծում է՝ արդենիմաստուն է:

XXV
Այդ դերվիշը — տեսեք՝ նա նստած ուզում է ըմբռնիու հասնի.Իր մտքի թևերին վստահ՝ ուզում է ըմբռնի ու հասնի.Նա կարծում է, որ փոխվում է ամբողջը, և իր միտքն էմիայն, որ կայուն է, —Եվ այդպես՝ անշարժ ու հաստատ` նա ուզում է ըմբռնիու հասնի...
XXVI
Դու ասիր՝ նայել, հասկանալ, ու սուզվել, դառնալ անէ. —Նա ասաց` լինել, կատարել, ներծծել հուրեր ու շողեր:
Դու ասիր՝ ամփոփվել ամբողջը, հաշտըվել ու խաղաղ լինել,— Նա ասաց՝ ամբողջի՛ն տիրանալ, որպեսզի ամբողջը — փոխել:

XXVII
Դու ասիր՝ անէ՛ է ամբողջը, աչքերիդ իջած մի շղա՛րշ է.Դու գերի ես, մարդ, ուղեղիդ, ուղեղիդ անէ վանդակին: 
—Նա անդուլ պնդում համարեց թե ուղեղը այդ, թե շղարշը —Եվ ելավ, որ փոխի այդ շղարշը — և մահին խնդաց խնդագին:

XXVIII
Նա կուզեր, որ լինի անէ,Որ թվա լոկ, լոկ լինի հարց,Բայց կանգնած է նա, ահա տե՛ս —Մշտածուփ, մշտափոխ ու կարծր:

XXIX
Թե արևր այրում ու կիզում է — նա ասում է ուր է իմ կամքը.Ամեն ինչ անհաստատ ու հոսուն է. Նա ասում է՝ ո՞ւր է իմ կամքը.Օ, գիտե՛ս դու աշխարհի լեզուն և գիտես, որ կամքդ`այդ լեզուն է, —Իսկ հիմարը դեռ ափսոսում է. նա ասում է ուր է իմ կամքը:

XXX
Ասում են՝ վիթխարի հերոս, հանճարեղ է եղել Իսքյանդարը.Շարժել է, խառնել է իրար ազդեր ու ցեղեր Իսքյանդարը.Բայց գիտես` դու շարժումն ու ընթացքը և գիտես չլիներ թեընթացքը —Աշխարհում և մի շյուղ անգամ դժվա՛ր թե շեղեր Իսքյանդարը:

XXXI
Հետևա՛նք ես դու, իմաստո՛ւն — այս մեկը դու լա՛վ իմացիր.Բայց դո՛ւ էլ ես, դու էլ ես ազդում, — այս մեկը դու լա՛վ իմացիր.Դու ուզում ես, որ ազատ, լինես. — ուրեմն հասկացի՛ր ճանապարհդԵվ փոխի՛ր, որ հաստատ գաս տուն, այս մեկլը դու լա՛վ իմացիր:

XXXII
Մի հարուստ է անցնում փողոցով, ախ, նայեք՝ նա ինչքա՜նինքնագոհէ.Մի Ժպիտ կա դեմքին խոցող, — ախ, նայեք նա ինչքանինքնագոհ է.Նա կարող է հասկանալ, այդ հիմարը, որ շուրջը ուռճանում էիր մահըԵվ տեսնել այդ ձեռքը սղոցող, — ա՛խ, նայեք՝ նա ինչքա՛նինքնագոհ է:

XXXIII
Մտե՛լ են տոնական դռներից — և դրախտ են կարծելայս տունը.Սահմանված ձեռքով մի վերին անխա՛խտ են կարծելայս տունը: 
—Ետևի դռներից մենք մտանք քանդելով սյուներն ու հիմերը —Եվ գիտենք` ձեռքերով ձեր շինված մի զնդան է անձևայս տունը:

XXXIV
Մի հարուստ դերվիշ էր եկել, նա ասում էր, թեցնորք է կյանքը.Անիմաստ, անգո մի տեսիլ, երկնային մի շնո՛րհք է կյանքը.Դու շարժե՞լ ես արդյոք բազուկներդ, վաստակե՞լ ես արդյոք ուհոգնել, —Ուրեմն գիտես՛ դու անշուշտ, թե ինչո՞վ է, որ նորք է կյանքը:

XXXV
Դու հարուստ չե՛ս եղել երբեք, — դու կյանքում միայնաշխատել ես.Դու ունես մկանուտ ձեռքեր, — դու կյանքում միայնաշխատել ես,Դու փոխում ես նյութը, բնությունը, դու գիտես, որ ամե՛ն ինչփոխվում է.—Կհնձե՛ս դու մի օր կյանքի բերքը — դու կյանքում միայնաշխատել ես:

XXXVI
Ապրեցիր դու ըմբոստ մի դարում — և ոչինչ քեզ հար չթվաց,Դու տեսար մոտիկն ու հեռուն — և ոչինչ քեզ հար չթվաց.Դու տեսար փլուզումն ու զարթնումը, անսասան հիմերիկործանումը —Եվ, բացի պայքարից, աշխարհում քեզ ոչինչ հար չթվաց:

XXXVII
Դեռ երեկ քո միտքը խավար էր, — իմաստուն եսարդեն հիմա դու.Դու տեսար վիթխարի այս արարը, — իմաստուն եսարդեն հիմա դու.Դու տեսար պատմության խոհանոցը, մխացիրճենճերում դու նրա —Եվ գիտես, թե ո՛վ է խոհարարը... 
Իմաստուն եսարդեն հիմա դու:

XXXVIII
Քեզ տրված է կյանքը, որ լինես — ու ոչինչ երազ չթվա.Որ կյանքում քո կյանքը շինես — ու ոչինչ երազ չթվա.Քեզ գերում է ընթացքը այս տաք, բայց տեսնում եսդու այն, որ գալիս է,Գալիս է իր գալիքը հինե — ու ոչինչ երազ չթվա:

XXXIX
Աշխատի՛ր, տոկա՛ անդադար, ստեղծի՛ր անդուլ —դա կամուրջ է.Դրանո՛վ ես շինում դու աշխարքը, դրանո՛վ քանդում —դա կամուրջ է.Դրանով սերմանում ես կյանքեր, մեռնելով՝ հառնում դրանում.Հուրհուրա խանդո՛վ, իմաստո՛ւն, ու Խնդա՛ խնդուն —դա կամուրջ է:

XL
Ընթացի՛ր դու, մա՛րդ, անդադար, որ ոչինչ քեզ երազ չթվա,Որ լինես անվախճան ու հար — ու ոչինչ քեզ երազ չթվա,Որ զգաս, շոշափես դու կյանքը` մշտահո՛սը դու այդպիսով —Եվ դառնա աշխարհը՝ աշխարհ — ու ոչինչ քեզ երազ չթվա:

XLI
Ծովափին նստած է մի մարդ. — այդ դո՞ւ ես գուցե,իմաստո՛ւն.Նայում է ծովին նա հանդարտ. — այդ դո՞ւ ես գուցե,իմաստո՛ւն.Նա զվարթ ժպտում է ծովին, նա սիրում է հոսունայդ անհունը —Բայց ահա հեռանում է անդարձ. — այդ դո՞ւ ես գուցե,իմաստո՛ւն:

XLII
Նա ուզում է գտնել մի կշիռ — ու չափել նրանով ամբողջը,Ունենալ անխախտ մի հաշիվ — ու չափել նրանով ամբողջը.Նա սիրում է «հավերժը» միայն, ախ, նայե՛ք՝ նա փնտրում է«կայունը» —Եվ գտնում է մի...գինու շիշ — ու չափում նրանով ամբողջը:

XLIII
Նա կուզեր, որ ողջը նրան միանգամ ընդմիշտ տրվի,Որ կյանքի իմաստը հուրհուրան միանգամ ընդմիշտ տրվի.Դու գիտես, որ ընթացք է աշխարհը, գոյանում է ու լինում անվերջ —Եվ գուցե քեզ մա՛հը միայն միանգամ ընդմիշտ տրվի:

XLVI
Ծնվում է, աճում է մի բան յուրաքանչյուր վայրկյան կյանքում.Մեռնում է, կորչում է մի բան յուրաքանչյուր վայրկյան կյանքում.Բայց ծնվողը — ծնվում է պայքարով, պայքարո՛վ է մեռնում և մեռնողը, —Եվ այսպես — կոփվում է ապագան յուրաքանչյուր վայրկյան կյանքում:

ՊՈԵՄՆԵՐ ԵՎ ԲԱԼԼԱԴՆԵՐ
ՍՏԱՄԲՈԼ
(ընկեր Մուստաֆա Սուբխու և ընկերների հիշատակին)
I
Լեգենդ է,Բայց խո՛ր ու հատու:

Ձին,Բարձած արծաթե թամբով`Քշել է սուլթան ՖաթինՈւ հասել է այստեղ —Ստամբոլ:

Քշել է հուր ձին դեպի դարը,Մտել է Այա-Սոֆիա՛,Ինչպես մահը դաժան ու ահեղ,Ինչպես մահը միակ:
Զարկել է սուրը մարմարին —Ճեղքել է սյունը:
Եվ—Նայի՛ր.Անցել են դարեր, դարեր,Իսկ իր կամքը դեռ խոսում ու հուզում է:

Կռացել է սուլթան Ֆաթին,Թաթախել է ձեռքը արյան մեջ —Ու խփե՛լ է մարմարե պատինՏե՛ս: 
—
Մնացել է հետքը ձեռքիԵվ ահա —Դարեր, դարեր —Հեծում է — ամբո՛ղջ մի երկիր,Եվ ո՛չ թե լոկ մի պատ մարմարե:

Անցել են այն օրից դարեր,Բայց դեռ հետքը սուլթանի ձեռքիՄնացել է պատին այս քարե —Ու մռայլ ճակատին երկրի...
II
Դու ապրո՛ւմ ես դեռ, սուլթան Ֆաթիհ,Ես տեսնում եմ հետքը ձեռքիդՕ, ո՛չ թե այս մեռած պատին,Այլ դեղին, որբ ճակատին,Այս մռայլ, այս անտեր երկրի:

Դու մեռել ես, սուլթան Ֆաթի՛հ:
Բայց դարե՛ր շարունակ,Մինչև օրըսԿենդանի՛ է, սերած քո կաթից —Քո դաժան,Ժանտ թոռանթոռը:

Նստել է այսօր էլ նա այստեղ,Այս սունկի պես ուռած Ստամբոլում,Ու չի ընդունում նա քեզ թե —Բայց ոչինչԺառանգդ է հլու:

Իհարկե, այլ է Պերան,Ու այլ է հիմա Գալաթան.Բայց նստած է Ստամբոլի վրաԴեռ շռինդը,Հռինդը քո տան:

Իհարկե, չկա էլ մեչետ,Որին տա պետությունը տուրք.Իհարկե, սուլթան ՄեճիտիՍարայները դատարկ են, թափուր.Եվ գերի երկիրը հիմիԴարձել է՝«Ռեպյուբլիկ թյուրք»:

Այս բոլորը ճիշտ է, իհա՛րկե,Այս բոլորը հզոր է ու նոր,Բայց նույնն է հղփացած այս քաղաքը,Որ կոչվում է Պոլիս,Ստամբոլ:

Մի ոտքը մեկնած Եվրոպա,Մի ոտքը Ասիո մեջքին՝ նստել էՍտամբոլը հպարտ,Ինչպես դու, կամ սուլթան Մեճիտ:

Նստել է այստեղ, ինչպես դուք,Ծծում է հուր ու քրտինք.Պայքարո՛ւմ է ժողովուրդը թուրք —Իսկ ինքը —դի՛նջ:

Այնտեղ —էնկյոլրից էրզըրում —Պայքար է՝Հաղթանակ կամ մահ, —Իսկ ինքը —Լողում է լույսերում,Ու պարում է,Ու խնդում հիմա:

Վառել է վարիյեթե, սինեմա,Վիթրիններ, թեաթր ու օթել.Հրճվո՛ւմ է պոռնիկի նմանԿոկետ:

Պարում է ֆոկսարոտ,Տանգո,Հագել է —Ֆրենչ ու ֆրաք:

Նազում է —ալաֆրանգա:
Ա՛խ:

— Զարգաց՛ել է, Ֆաթի՛հ, քո Պոլիսը.Դու նրան դժվա՛ր թե ճանաչես:
Բայց—Կարծում ես հեռո՞ւ է գնացելՔեզանից —— Չէ՛:

Փոխվել է միայն — արտաքինը:
Թե առաջ մի կին էր ոսկրոտ —Նա հիմա — զարգացած մի տիկին է:
Սիրում է — մայոնեզ ու սինե...Ու պարում է — ֆոկստրոտ...
III
Ստամբոլը պարում է — ֆոկստրոտ:
Պարում է — իհարկե Պերան:
Ու խնդում է —Իհա՛րկե փոստով —Մուստաֆա Քեմալի վրա:

Ընթերցո՛ղ,Մտնում ենք Պերա:

Ահա Թոքատլյանը:
Այստեղ —Ահա «Restaurant Splendid»
Մտի՛ր,Թե կուզես տեսնել,Թե ո՞նց է հրճվում էֆենդին,
Մի հնդիկ կառնի պալտոդ:
Մի խափշիկ — գլխարկդ, թե կուզես:

Կմտնես:
Երկնային մի հոտԶմայլած հոգիդ կհուզե:

Կոտի — Լորիգան է այդ հոտը.Բայց դա հեչ:
Գիտե՛ս դա դու հո:
Կցնցե ջղերդ — ֆոկստրոտը.— Թավջութակ,Սրինգ —ու դհոլ:

Հասկանո՞ւմ ես` այստեղ վիոլոնըԽառնված թմբուկ– դհոլինԵրգում է —քնքո՛ւշ պոլոնեզ...Աստվածային օյին:

Զարկում է թմբուկը թաք-թաք,Նվում է կողքին վիոլոնը:
Ու պարում են այդ հեշտին տակտով —Պոլոնեզ:

Իսկ կինե՛րը...Կինե՛րը...Օ, կինե՛րը...Հպվում են՝ այնքա՜ն մոտիկ...
Հրա՛շք են:
Շիք:
Հոգինե՛ր են:
Կամ Լորիգան-Կոտի...
Ու հոսում են շոգ շշուկները.Խոսում են.Լսո՞ւմ ես.Իմացի՛ր.Շրշում են շորերը,Կոշիկները...Համաձայն եք...— Անշուշտ...— Հիմա ձեր...— Շրթունքները...— Փաշա՛...— Կմաշե՞ն...— Ուզում եք հիսո՞ւն...— Չէ, շա՛տ...— Օ, ձեր ձայնը...— Ձեր կոնքը...— Ձեր կաշին...— Փաշա՛...
Պարում է փաշան: 
ՀեշտավետՋազբանդը քանդում է հոգին:
Ուզում է.Բայց ինչու շտապել...Այնքան շա՛տ են.Դեռ փաշան —Կջոկի՛:
Իսկ փաշի կողքին — էֆենդին:
Ապա սիրը,Մուսյոն.Ու սինյորը...Այստեղ կա թե՛ չին, թե՛ հնդիկ,էֆենդին միայն — գուցե նոր է:

Ու կինե՛րը,Կինե՛րը...Ռի՛ժ կիները...Ռուս կիները՝ բոլո՛րը պրինցուհի:
Թեկուզ թանկ են... գները,Բայց արյունը — կապույտ է ու հին:

Պարում են սիր ու մուսյո,Էֆենդի, հեռռ ու փաշա:
Հարբե՛լ են հարբեցնող մսով.Միսը շա՛տ:
Ու հոսում են շոգ շշուկները:
Խոսում են:
Առնում են ու ծախում:
Հպվել են իրարուու շիկնել են:
Լսո՞ւմ ես.— Ո՛ղջը ծախու:
Ծախվում է ամեն ինչ այստեղ:
Ծախում է —ով ինչ ունի:
Համոզում է ֆոկստրոտը հեշտին,Որ ծախեն ամենքը. —Ի՞նչ...
Կինը —Մարմինը.Մինիստրը — հոգին:
Գի՞նը.— Չնչի՛ն է.Ջոկի՛,
Չխաբվե՛ս:
Մի գի՛ն է այստեղ:
(Այդպես է օրենքը Ստամբոլի) —Մի գին են վերցնում այստեղ —Թե՛ պոռնիկ,Թե փաշա.Թե — միտրոպոլիտ:

Զարմանո՞ւմ ես, ի՞նչ է, Չարե՛նց:
Օ, գլխարկդ հանիր:
Պարո՛ն,Հասկանում ես`Նայի՛ր՝Դա իրենց«Հիմնական օրենքն» է պարում:
Պարում է Հիմնական Սկզբունքը,Որ կոչվում է Մասնավոր-Սեփական:
Պարում է՝ աչքեր ու հոնքերՈւ մարմին ու սմոկինգ հագած:

Խոնարհի՛ր գլխարկդ,Կռացի՛ր:
Օրե՛նքն է պարում սրահում:
Ջազբա՛նդն է նրանց, —Ինտերնացիոնալը:
Նրանց հիմնը կյանքիՈւ մահու:

Ջազբանդը:
Նա դարձել է դեվիզ:
Լոնդոնից Նյու-Յորք ու ԲեռլինՋազբանդ են պարում երևիԱմեն մի Կուլիջ ու Չեմբեբլեն:

Իսկ Ստամբո՛լը.Ստամբոլը, դե —Ինչպես հոլը՝ նետված այնտեղից:
Քանի դեռ նստած է այստեղԲարեկիրթ էֆենդին այս դեղին:

էֆենդի՛,Ֆրա՛ք եք հագել դուք:
Միայն ֆեսն է ձեր այդ, որ հնից է:
Բայց գիտե՞ք —Սուլթան ՖաթունԴուք մի փոքր, մի քիչ…	արնակից եք:

Ստամբո՛լ:
Դու պարում ես ջազբանդ:
Դու ուտում ես բար-մայոնեզ:
Նետում եմ ես ահա, հուզված,Իմ քնքուշ կոմպլիմենտը —Քե՛զ: 
—Ինչքան էլ մի պրոլետ-ՀամբոԱյս խոսքիս նախատինք խառնի —Մի անո՛ւն դու ունես, Ստամբո՛լ. —Միջազգային պոռնիկ:

IV
Հե՛նց այսպես,Ինչպես այսօր:
Ճի՛շտ այսպես առկայծել է Պերան,Երբ նրանց տարել են ՏրապիզոնՄի փայտյա նավակի վրա:

Իհա՛րկե,Բանկետ է եղել,Պերայում եղել է կերուխում —Երբ այնտեղ հրեշ մի դեղինԽեղդել է արխադաշ Սուբխուն:

Հրճվել է Թագսիմի սինեման,Թոքատչյանը, Սպլենդիդը եռուն —Իսկ այնտեղ քսան խեղդամահՕրորվել են սև ջրերում...
Ինչ հե՛շտ է բարձրացել այդ օրըէֆենդու «պա»-ն ֆոկստրոտում:
Երկնային մյուզիկ է ու օրոր էՕրորել նստուկը օդում:

Իր հոգին այն օրը, օ, այն օ՜րըԻնչ քա՛ղցր հույզեր է հինել...Կարծես շեկ, մի շեկ Էլիենո՛րաՏարել էԻրեն...Սինե:

Հե՛նց այսպես,Ինչպես այսօր:
Ճիշտ այսպես առկայծել է Պերան,Երբ նրանց տարել են Տրապիզոն...Բայց —Լսո՞ւմ եք.— Նրանք կա՛ն:
— Չմեռա՜ն:

Լսո՞ւմ եք, էֆենդի՛, փաշա՛:
Գոռում եմ էստեղից Բիթլիս.—Դեռ կգա կարմիր ռեվա՛նշը:
Դեռ կգա — արխադաշ Սուբխին:

Հասկանո՞ւմ եք՝ նա, որ երեկԱյստեղից քշեց Անտանտին —Այսօր չէ էգուց —Համբերե՛ք —Ձեզ է՛լ կքշի, էֆենդի՛:

Կարծո՞ւմ եք նա ԱնտանտինԻզմիրից թռցրեց Վոսփոր —Որ այստեղ դուք, էֆենդի՛,Հղփանաք ու պարեք ֆոկստրոտ:

Կպարե՛ն դեռ կակուղ ձեր մսերը,Որ լողում են հիմա ֆոկստրոտում:
Դեռ կզգան մեր գգվանքըու սերը —Մեր սրի համբույրը հատու:

Դեռ կգա Ալին նավաստի,Դեռ կանցնի այս ցոփ Ստամբոլով,Որ ուռած ձեր բկին նստի`Եվ սրբի այս աղբը ձեր բոլոր:

Կհնձե՛ նա հունձը ձեր բերքի,Կհարթե,Որ տեղում ցանի նո՛րը:
Ու հետքը սուլթանի ձեռքիԱրնաթոր ճակատից երկրիԿքերե —
Թուրք կոմսոմոլը...
1924.19-22 XII
Constantinople 5 “Khedivial Hotel”
ՄԱՃԿԱԼ ՍԱՔՈՅԻ ՊԱՏՄՈԻԹՅՈւՆԸ
(Պոեմ գեղջկական)
Քեզ համար եմ պատմում, գեղջո՛ւկ,Խրատական զրիցը էս:
Ակա՛նջ արա, լա՛վ լսի դու,Խելքի կտոր թե որ ունես:
Ռանչպա՛ր, ուշով լսի հիմի,Թե ոնց քո էս ախպեր ՍաքոնԱղի համար գնաց կռիվ,Կառը կտրած ետ եկավ տուն —Ու թե ընչե՛ր արավ ՍաքոնՈւ ո՞նց հասավ իր ուզածին —Ու թե ընչի՞ մաճկալ ՍաքոնԴեմ է հիմի պատերազմին:

I
Մաճկալ Սաքոն իրանց գեղումԻրա օրում ապրում էր խեղճ:
Գեղի ծերին ուներ մի տուն,Երկու թիզ հող վարելատեղ:
Էդ վարելու տեղն էլ որ կար —Գեղից հեռու, քար ու քոլոտ:
Արտը հեռու, վարը դժար —Աշխատում էր տարին բոլոր:
Ու աշունքին թե լավ ըլեր —Մի չոր հաց էր իրան մնում,էդ չոր հացն էլ թե որ չլեր —Ուրիշի էր մշակ գնում:
Ինքը ջահել — երիտասարդ,Տունը պառավ հեր ու նանի,Քրտինք թափում գիշեր ու զօր —Պահում էր տուն ու ընտանիք:

II
էս օրումն էր մաճկալ Սաքոն,Երբ գերմանու կռիվն ընկավ:
Ի՞նչ իմանար մաճկալ Սաքոն —Ո՞վ է սարքում կռիվ ու դավ:
Ի՞նչ իմանար Սաքոն ռանչպար,Թև ընչի՞ են կռիվ անում.Շա՞տ էր տեսել իրա օրումէդ նեմեցին կամ գերմանուն:
Ինքը մենակ էն իմացավ,Որ գզիրը եկավ մի օր,Թուղթ է եկել քաղքից, ասավ,Թե ջահելին տանեն զինվոր:

III
Ըլե՞լ է հեչ, որ զենք առնիՈւ հարուստը գնա կռիվ:
Դե հայտնի է սաղ աշխարքին,Որ խեղճին են տանում կռիվ:
էսպես եկան հավաքեցինԳեղի քյասիբ-քյուսուբ խալխին.Ռեսի տղին ձեռ չտվին —Միկուն վերի ծաղի՞կ էր խի...Բա գզիրանց թաղի Համբո՞ն,Բա Մելիքանց Սե՞թը մեկ էլ...Դե ով ուներ ծանոթ ու փող —Սիպտակ բլեթ էր նրան եկել...
IV
Գեղի ծերին հերը կեցած`Ճանապարհ էր դնում տղին,Սրտին հազար կրակ ու ցավ,Սրտին հազար աղ ու լեղի:
Ու Սաքոյի վզովն ընկածՄղկտում էր պառավ նանինՈւ անիծում վիշապ ու չարԷդ նեմեցին ու գերմանին:
Ի՞նչ իմանար նանը պառավ,Որ մեղ չունի գերմանն էդտեղ,Որ հարուստն է խեղդում իրանՈւ էն խալխին իրա պես խեղճ:

V
Ի՞նչ իմանար պառավ նանին,Որ թե գերման, թե հայ, թե ռուսՈւնևորն է իր թշնամին,Ու հենց իրանք ռեսը տռուզ:
Որ դրանք են կռիվ քցել,Խալխին հանել իրարու դեմ,Որ իրարու արուն ծծեն —Իրանք վրեն նստեն — ուտեն:
Որ գերմանու խեղճն էլ հիմիէդպես գրկած իրա նանին`Լաց է ըլում աղի-աղի,Որ զրկում են իրան բանից:

VI
Մնաս բարով ասավ ՍաքոնԻրա պառավ ծնողներին:
Մտիկ տվեց աչքի տակովՎերջին անգամ իրանց գեղին:
Տեսավ էնտեղ գեղամիջինՄիկուն նստած կապուտ մի ձի,Ուրախ-ուրախ, թամքին խուրջին՝Արտն է գնում հրեն հնձի...Ու ետևից տեսավ ռեսինՉուխեն հագին, տեսքը գոռոզ.Հրաման էր տալիս տղին,Հետն էլ ցնցում փորը տռուզ:

VII
Էսպես Սաքոն տխուր մի օրԿռիվ գնաց գերմանու դեմ:
Գեղում մնաց հերն հալիվոր,Պառավ նանին մնաց անտեր:
էստեղ հարուստ ռեսը էկավ,Բռնեց յախից Սաքոյի հոր`Դու էլ մի խեղճ մարդ ես, ասավ,Տղեդ սալդաթ, դու հալիվոր:
Ղրկեմ, ասավ, մշակներինԱրտդ հնձեն, բերեն քո տուն:
Մշակներն էլ էնպես բերին,Որ մի բուռ էր արտը բիթուն:

VIII
Էս ժամանակ Սաքոն ֆռոնտումԹոփ էր քցում խալխի վրա:
Մեկ էլ, ըհը, դեմից մի թոփԹռավ — էկավ, դիպավ նրան:
Ընկավ Սաքոն արնակալածՈւ շուռ էկավ հողը գլխին,Ու թե շունչ կար փորում հալա —Էն էլ փչեց, կտրավ լեղին:
Ու չիմացավ Սաքոն էլ բան,Միայն ոնց որ էրազի մեջ`Տեսավ նանին՝ վրեն չոքածԿժով ջուր էր տալիս իրեն...
IX
Աչքը մեկ էլ բացեց Սաքոն —,Պիտերում էր, լազարեթում,Կուռը կտրած, անտեր ու որբ...էստեղ բերին, տվին մի թուղթ:
Կարդաց Սաքոն ու իմացավ`Հերն էր նամակ գրել գեղից,Սիրտը կալեց արցունք ու ցավՈւ ետ փորում կտրավ լեղին:
Էն էր գրում պառավ ապին,Թե ոնց ռեսը հունձքը կերավՈւ հետո էլ, նոր գարունքինՆստավ իրենց հողի վրա:
Ու թե պառավ նանին մեռավ,Ինքն էլ անտեր ու հալիվոր`Մուրացկան է գեղում իրանց,Թող փող ղրկի` ունի թե որ…
X
Գիրը դրեց Սաքոն մի կողմՈւ լաց էլավ էստեղ մեկել:
Ու միտք արավ մաճկալ Սաքոն,Թե ընչի է կռիվ եկել:
Ում համար են հավաքում էդՔյասիբավոր, բանվոր խալխին,Կռիվ քցում իրարու հետ,Արուն կապում սաղ աշխարքին:
Ու թե ընչի էդքան հանգին,Էդքան տռուզ տղեք հազարԸնենց չելավ` ֆռոնթ գային,Կռիվ տային հետ-հավասար:

XI
Ու միտքն եկան հազարավորԷն տղերքը իրանց պոլկի,Դիփը քյասիբ-աշխատավոր,Գործը թողած` եկած զորքի:
Ով է ասավ, քշել դրանցԻրանց տնից, գործ ու կարգից,Էսպես տվել սրի բերան`Հեռի մարդից ու աշխարքից:
Ով է դրանց տվել պատրոն,Բերել քցել սար ու չոլեր—Հազար թոփի, պուլեմետրի,Հազար-հազար թվանքի կեր…
XII
Լազարեթում ընկած էսպեսՄիտք էր անում Սաքոն: 
Մի օրԷկան ասին թե` ո՛ղջ ըլես,Չկա էլ թագ ու թագավոր:
Ասին` ռսի հողի վրաԱզատութեն հիմի պտի…Լավ է, ասավ Սաքոն իրանՈւ դուրս գրվեց լազարեթից:
Ոնց որ մորութ թազա ծնածՔուչա ելավ Սաքոն թիլ-թիլ.Քուչում բան չէր փոխվել հալա,Նայող չկար քյասիբ մարդին:

XIII
Թագավորը, դուզ է, չկար,Համա նրա տեղը թախտինՆստել էին թե եներալ,Թե ափիցեր-հարուստ մարդիկ:
Չէր վերջանում կռիվն էլ ետ,Էլ ետ ախպեր-սալդաթի հետԽոսում էին շառ ու զոռով:
Ելավ Սաքոն, գնաց դիվան,Թե ապրուստ տան, խարջ տանփորի—Ըսկի ռեխին նայող չելավՈւ ուշք դնող նրա օրին:

XIV
Ման էր գալիս էսպես քաղցածՍաքոն էդ մեծ քաղքի միջին:
Ու մի օր էլ ասին` հեռվանցՄարդ է գալիս — «ընկեր Լենին»:
Ասին՝ ինչքան աշխատավոր,Ինչքան բանվոր, ռանչպար որ կա —Էդ բոլորի մեծն է Լենին,Էդ բոլորի առաջնորդը:
Ինչ բանվոր կար էդ մեծ քաղքում —Դիփը վակզալ գնաց, որ էնԼենին ասած ընկեր մարդունՊատիվ բռնեն, դիմավորեն...
XV
Ելավ ինքն էլ գնաց վակզալ:
Առաջ անցավ սալդաթ Սաքոն:
Էդ սհաթին պոեզն եկավ,Պոեզի մեջ քսան վագոն:
Ու դուրս եկավ ընկեր Լենին,Բանվոր խալխը տվավ ուռա:
Սաքոն խառնեց նրանց ձենինԸռանչպարի ձենը իրա:
Ու երբ մի քիչ ձենը կտրավ —Խոսեց Լենին ժողովրդին,Ու ետ էնպես խոսքեր ասավ,Որ ջուր խմեց դիփի սրտից:

XVI
Մինչև հիմի, ասավ Լենին,Աղի համար կռիվ արիք,Հիմի վախտն է, որ ձեր սվինՇուռ տաք էլ ետ դեմ տաք աղին:
Ասավ բուրժույն է թշնամինԿռիվ ղրկած բանվոր խալխի,Նա է խմում արյունն հիմիԺողովրդի ու աշխարքի:
Ձեզ կռիվ է ղրկել, ասավ,Ձեզ պես հալալ բանվորի դեմ.Որ ձեր ձեռով տիրե աշխարհ,Դուք կոտորվեք, ինքը ուտե:

XVII
Էլ վերջ, ասավ ընկեր Լենին:
Էս արնախում պատերազմին.Պատերազմը ներսում պտի,Որ բուրժուի հոգին հանի:
Ի՞նչ ունենք մենք սալդաթի հետ —Ըլի նեմցի, ըլի ռսի.Ամեն սալդաթ հալա տգետՈւ բուրժույի ձեռին եսիր:
Մենք բարև ենք ղրկելու էդԳերման զորքին ու բանվորին,Որ վեր կենա բուրժույի դեմ,Քցի նրան ու տրորի...
XVIII
Խաղաղութե՜ն ֆռոնտում, ասավ,Կռի՛վ ներսի բռնավորին.Հարըստի հետ անենք հեսաբՈւ տա՛նք նրա տռուզ փորին:
Ու երբ, ասավ, հեսաբ արինքՈւ բուրժույի մահը տեսանք —Հողը կտանք ըռանչպարին.Բանվորներին զավոդ ու հանք:
Էլ վե՛ր, ասավ ընկեր Լենին,Ու բուրժույի հաշիվը տես,Կռիվն է էս, ասավ, վերջին —Բանվոր խալխի կռիվը մեծ...



 --------------------------------------- 


XIX
Էսպես ասավ Լենինն իրանց:
Լսեց Սաքոն ու հասկացավ:
Միտը էկավ նանը մեռած,Հերն հալիվոր, կրակ ու ցավ:
Միտը բերեց Սաքոն մեկ էլՌեսանց հրեշ — բռնավորին. —Ասավ գնամ ետ գեղը մերՈւ տամ խղալով նրա փորին:
Պոեզ նստավ էդ օր Սաքոն,էկավ-հասավ գեղը իրանց,Մտիկ արավ աչքի տակով —Քար չէր մնացել քարի վրա...Ո՛չ հեր կար էլ, ոչ մեր, ոչ տուն,Հողն էլ ռեսանց տղի ձեռին,էդ էր դատել մաճկալ ՍաքոնԻ փոխարեն կտրած կռի...
XX
Գնաց Սաքոն աչքը արունՈւ ձեն տվավ ռեսանց ցեցին.Մտածել էր ճանապարհին,Որ մի քացով նրան քցի:
Բայց դեմ ելավ էդտեղ նրանՏռզած տղեն տանուտերիՀնպարտ կեցած դռան վրա.Սեռը դրած մաուզերին...Ռեսանց տղա Միկոն էր էդ,Որ անումը նստել հանգիստ,Կերել, խմել ու հիմի էլԴարձել էր ցեց — մաուզերիստ:

XXI
— Հը՞, մեր տղա, արի մի դես, —Ասավ հնպարտ տղեն ռեսի.Քո սաղ կռից վախեցել չեմ —Պտի վախեմ հիմի կեսի՞ց...Բա մեր հո՞ղը… — ասավ ՍաքոնՀո՞ղ, — քրթմնջաց ռեսի տղենԸնենց մի հոդ հիմի տամ քեզ,Որ քեզ համար լավաշ թխես...Քանի թեզ է գնա, ասավ.Մտի՛կ արա, ասավ, ձեռիս...Ու ձախ ձեռը բեխին տարավ,Աջր գրավ մաուզերին:

XXII
Թողեց Սաքոն գեղը իրենց,Փախավ դաշնակ մավզերիստից,Եկավ Գյումրի քաղաքը մեծ,Որ էստեղից մաշին նստի —Գնա նորից Մոսկով քաղաք,Ուր էլ չկար ռես ու աղա,Ոչ էլ դրանց նման մի բան:
Ուզեց Մոսկով գնա էլի,Անցնի էլ ետ ճամփեն դժար,Տեսնի թե ի՞նչ կասի ԼենինՀայաստանի խալխի համար...
XXIII
Գյումրի էկավ Սաքոն գեղիցՈւ Գյումրըվա վակզալի քովԸռաստ էկավ մի լավ տղի,Հետը զրից արավ խելքով:
Բանվոր էր էդ ծանոթ տղեն,Պարավոզ էր ռեմոնտ անում,Ճանաչում էր հալա գեղենՄեր Սաքոյին, հորը, նանուն:
Ջրից արին սրտանց: 
Մեկ էլէս բանվորը, թե` հա՛ , շուտովՏի դաշնակի յախից բռնեն,Որ սավետի ըլի հետո...
XXIV
Ու ցույց տվավ բանվոր տղենԷդ դեպոյի դեսը մի քիչ,Ոնց որ վիշապ երկաթեղենԲրանեվոյի պոեզը մեծ:
Մե՛րն է, ասավ, Սաքո՛ ախպեր,Ըստեղի՛ց ենք նշան տալու...Դու էլ մնա, ասավ, մեզ հետ —Էլ իզո՛ւր ես Մոսկով գնում...Մնաց Սաքոն: 
Մի շաբաթ անցԲրանեվոյի վրից մին էլՀարայի տվին, քշեցին ցած —Դե դաշնակն էլ հո չէ՞ր քնել:

XXV
Կռի՜վ, կռի՛վ դաշնակներին,Իշխանութեն սավետական...Սաքոն ինքն էլ գնաց կռիվ,Չնայած, որ կուռը չկար:
Մի քանի օր Գյումրի քաղքում,Բայազեթում, Ղարսա բերթումԿարմիր բայդաղ տեսավ Սաքոն,Սավետական իշխանություն...Բայց հալա տես, որ ըռանչպարԽալխը եսիր ցեց դաշնակինՀասկանում չէր սավետականԻշխանության կարդը կարգին:

XXVI
Սեպուն եկավ իրա զորքով,Մավզերիստներ բերավ հազար,Կռիվ եղավ էդտեղ հինգ օր,Հինգ օր էսպես տվին իրար:
Կռիվ տվին մերոնք հինգ օր,Վերջը քաշվան Ղազախու սար.էդ օրվանից մաճկալ ՍաքոնԲայլշևիկ էր, կուսակցական:
Ու բայլշևիկ տղերանց հետԳնաց Բաքու ու մի տարիՉանցած՝ եկավ իրանց գեղ ետ,Որ տա ռեսանց տղի փորին...
XXVII
Եկավ– գեղը էն չէր հո էլ. —Աղքատ խալխը ելել ոտքիՈչ Միկիչ էր գեղում թողել,Ոչ դաշնակի մռութ ու քիթ:
Հարուստներից ով մնացել —Մաճկալ Սաքոն հախից եկավ,Ու հաստատվեց էդ զեղում էլԻշխանութեն սավետական:
Շինականը կպավ գործիՈւ պատերազմ չկար էլ ետ —Ոչ ինգլիզի, ոչ էլ նեմցիՈւ կամ թյուրքի, վրացու հետ:

XXVIII
Հիմի Սաքոն իրանց գեղումՆախագահ է գեղխորհրդի:
Վախտ-վախտ նստում գիր է գրումՌանչպարական «Մաճկալ» թերթին:
Ու թե գեղում խոսք է ըլումՊատերսւզմի-բանի մասին —Նա միշտ էն է զրից անում,Թե ի՞նչ ասավ ընկեր Լենին:
Ռանչպար, դու լա՛վ լսի նրան,Մտի՛կ արա կտրած կռին,Ու թող ըլի էլ քեզ խրատԷս Սաքոյի զրիցը հին:

XXIX
Մաճկալ Սաքոն էլ քեզ խրատ,էս զրիցն էլ քեզ օրինակ:
Մենք շառ չունենք խալխի վրա,Ոչ էլ կռիվ ու պատերազմ:
Համա թե որ էկան մեր դեմԲուրժույները, կռվեն միթամ —Կարմիր Բանակ հիմի ունենք,Դրանց ռեխին մի լավ կտանք:
Մա՛հ թշնամուն հիմի հարուստ,Մեր տերության վրա թե գան —Բանվոր խալխին խաղաղ ապրուստ,Իշխանութեն սավետական...
1924
ԼԵՆԻՆ
Ի՞նչ.Ճառե՞ր,Հեռագի՞ր.Սո՞ւգ գուցե կամ:
— Իհարկե չէ...
Սուգը —Առել է դեմ —Սառել է բանվորի կոկորդում:
Տեղը —Ոխ մի դղորդՀորդում է դուրս:

Է՛յ,Չգա՛ք,Չմոտենա՛ք.Հազա՛ր են,Բյո՛ւր են,Միլիա՛րդ են,Ավելի՛ն ենՈւ էդԲոլորըՄեբերան —— Լենին:

Գիտե՞ք թե աշխարքի արգանդիցԻնչքա՜ն հանճարեղ մարդիկ,Ինչքա՛ն, ինչքա՜ն Կրոմվել,Կամ հնդիկ Գանդի —ԱնթիվԵղել են,Կան դեռ,Ու կգան. —Այնինչ Իլյիչը — մեկ է,Ուրիշ Իլյիչ — դժվար թե,Ուրիչ Իլյիչ– չկա՛:

ԴասակարգըԴար դարի ետևից —Անել է Իլյիչին:
ԴասակարգըԴար դարի ետևից —Հյութեր է նյութել:
Անդամ ջրկիրը ՏիբեթիՏվել է Իլյիչի ուղեղինՄի թել:

Թել-թել,Նյարդ-նյարդի ետևից,Նյարդից թե քո, թե իմ —Առել է դասակարգը —Տվել է Լենինին,Թել-թել,Նյարդ -նյարդի ետևիցՀյուսել է —Բուրդ,Կանվա:
Եվ հիմա —Իլյիչը —Վախճանվա՞ծ...Մեռա՞ծ կամ,Կամ չկա...
Չէ՛, պրոլետար,Իլյիչը իմ մե՛ջ է,Քո մե՛ջ է.Նրա մե՛ջ է.Իլյիչը — կա:

Կա -դասակարգը:
Դասակարգը —Պարզե՛լ է Լենինին իբրև դեվիզ:
Դասակարգը հակադրե՛լ է հնին —ԻրԼենինին,Ու կպարզե հնին —Լենինիզմ:

Էյ,Դուք,Ռոկֆե՛լլեր,Ստի՛ննես,Մորգան կամ.Լսո՞ւմ եքՄենք դեռ կգանք.Մեր բանակը կանցնի դեռ ձերաշխարքով:

Դեռ կգա Իլյիչը,Որ մտնի համաշխարհայինՍովնարկոմ:

1924
ԼԵՆԻՆ ՔԵՌԻՆ
I
Հայրը զենքով եկավ գործարանիցայդ օրը:
Դեմքը խիստ էր, անգամ մի քիչ մռայլ:
Երբ մոտեցավ, ուզեց գրկի հորը՝Կամաց մի կողմ հրեց հայրը նրան:

Անխոս, նստեց թեյի: 
Միտքը դուրսն էր. եռուն էր:
Աչքը երկա՛ր-երկար հառել էր մի բանի:
Դեմքին դեռ մնացել էր գործարանի մուրը:
Այդ երեկո խոժոռ էր հայրն Իվանի:

«Գնում ենք, մորն ասաց, մենք լեհերի վրա.Հանել է լեհերին մեր դեմ էլի անտանտը:
Բայց հույս ունենք, կնիկ, որ կջարդենք նրանց,Կշպրտենք — անթիվ տանկերով էլ գան թե՛ :

Դենիկինն էր երեկ, հետո Կոլչակն էկավ.Ու լեհերն են հիմի... 
Ոչի՛նչ, կնի՜կ, —Կարմիր Բանակը մեր բանվորականՍովորել է քշել նրանց բնից...»:

Այսպես երկար խոսեց հայրը մինչև գիշեր,Խոսեց կովի մասին բուրժույի դե՛մ:
Անցած հազար-հազար դեպքեր հիշեց.Հիշեց հուլիս ինչ-որ ու հոկտեմբեր:

Եվ նա տեսավ, տեսավ, թե ինչպես հորԱչքերը հուր դարձան հետզհետե.Լուսարձակներ երկու դարձան ոնց որ,Ոնց որ ռումբեր, որ նա պիտի էգուց նետե:

Ու վառելով այդպես իր բորբոքուն հայացքըՀայրը թռավ հանկարծ, ելավ ոտքի:
Եվ Իվանին թվա՛ց թեԱյրող գնդակ անցավ իր հոր մտքից:

Ոտքի թռավ այդպես ու սրբելով քրտինքը`Հայրը ասավ. — «Արդյոք հասկանո՞ւմ ես, կնի՛կ, —Մեր զորքերին էգուց խոսելու է ի՛նքը.Ինքը Լենի՛նը մեզ պիտի ճամփա դնի...»:

Հայրը այսպես ասաց ու գնաց քնեց,Որ առավոտ ծեգին գնա բանին: 
—Բայց խոսքերը նրա վերջին էնՎառվեցին սրտում Իվանի...
II
Հարկ չկա երկար պատմելուԱյդ բանվոր խսոխի՝ այդ Իվանի մասին:
Կապույտ աչքեր ուներ, գանգուր գլուխ.Դե ռուս տղա էր մի՝ ութ տարեկան հազիվ:

Իր բանվոր հոր հետ միասինԳործարան էր գնում նա երբեմն:
Կամ հավաքած իր քաջ ընկերներինԴրսի՝ նա խաղում էր «Կռիվ բուրժույի դե՛մ»:

Ձիավոր էր լինում միշտ ինքը:
Նստած ձեռնափայտին պապիՔշում էր փայտե ձին, մինչև ջերմին քրտինքըՈղողելով մարմինը վերջ տար թափին:

Մտածում էր Իվանը. — երբ մեծանաՊիտի շոֆեր դառնա, կամ օդաչու.Պիտի մտնի հետո — Կարմիր Բանակ…— Դեռ սպասի՛ր, բուրժո՛ւյ,Դեռ կգա՛ Վայնկա-օդաչուն, —Դեռ մեծանա՛...Սակայն հայրը էգուց պիտի գնա...Պիտի ճամփա դնի նրանց — ընկեր Լենինը...Պիտի խոսքեր ասի նրանց էգուց:
Իսկ ի՞նքը...Պիտի այսպես տնում էլի նստած մնա՞Արդեն հասակն առած պատանի է թեկուզ...
Եվ նա գիտե արդեն Լենին քեռուն.Հրեն նայում է նա այնտեղ պատից`Խորամանկ մի ժպիտ աչքերում,Ահագին մի միտք ճակատին:

Այդ նա՛ է, Լենի՛նը: 
Այսինքն նա,Որ ղեկավարն է բանվոր դասի.Նրա նկա՛րն է միշտ պլակատների վրա,Միշտ նա՛ է, ամենուր՝ Մարքսի հետ միասին…
Հայրը հաճա՜խ նրան ցույց է տվել երկուԱյդ մեծերի պատկերքը:
Անգամ այնտեղ — նրա այբուբենի գրքում՝Նրանց նկարը կա:
Սովորել է հորից և գիտե նրանց երգը՝«-Ե-լի՛ի՛ի՛ր-բո-ղո-քի՛ի՛ի՛ր բան-վո՛ո՛ո՛ր դա-սա-կա՛ա՛ա՛րգ... »
Պատմել է հայրը նրան,Որ Լենին քեռինԽելացի է, մեծ ու քաջ:
Այնքա՛ն, այնքա՛ն, այնքա՛ն,Որ աշխարքում ուրիշը — այդպիսին չկա:

Պատվիրել է, որ ինքն էլ երբ մեծանաԵրթա նրա — այդ մեծ Լենին-քեռու ճամփով,Որի վրա թեկուզ հազար փուշ կա ցանած,Բայց դնում են որով գյուղացի ու բանվոր...
Բա՞ս.Այսպիսին է Լենին-քեռին:
Եվ վաղը նա ի՛նքը պիտի խոսի:
Պիտի անցնի իր հայրը զենքը ձեռինԵվ Լենինին լսի...
Այդ հո նման է — զարմանք բանի ...
Եվ որոշում է Իվանը.Ինչ էլ լինի՝Վաղն առավոտ կանուխ պիտիփողոց գնաԵվ տեսնի — ընկեր Լենինին:

III
Արդեն գնացել էր հայրը, երբարթնացավ:
Շտապ հագավ շորերը և թռավփողոց:
Վռազ, վռազ, վռազ անցավ իրենցփողոցըԵվ ընկավ Կարմիր Հրապարակըբանվորներով ողող:

Ծփում էր Կարմիր Հրապարակը,Ինչպես մարդկային մի անտառ:
Հավաքվել էր կարծեսԱշխարքը բովանդակ:
Ողջը բանվոր մարդիկ,Հոր պես հագած:
Դրոշակներ անթիվ,Անթիվ պլակատ:

Հրմշտկելով մարդկանց ու բոթելով`Փորձեց առաջ երթալ, հորը կոչել.Փորձեց ելնել կողքի մի բանվորիվրով՝Բայց բանվորը — պապիձեռնափայտը հո չէ՞ր:
Այդպես սեղմած-մնաց:
Փորձեց էլի,Պատահեց մի մարդ հայհոյող:
Նորից մնաց՝ հոգին մորմոքով լի:
Բայց ինչ տեսներ — իր այն մի թիզԲոյով…Հանկարծ մի ծով ամբողջՈնց որ գոռա —Դղրդաց Հրապարակը,Գոռաց ուռռա:
Հետո լռեց ամբողջը.Բանվոր մի կինԻր կողքի ընկերոջըՇշնջաց`«Լենի՛նը…»:
Փսփսաց նա էլ կողքինին:
Ու շըթից շուրթ անցավ՝«Լենի՛ն, Լենի՛ն...»:

Հասկացավ Իվանը.— Այնտե՛ղ է նա...Շփոթված գլխարկը հանեց —Եվ սեղմեց ատամները՝բարկությունից դեղնած:
էլ ճար չկար: 
Տեսավ՝ տեղ չե՛ն տաիրեն:
Եվ որոշեց՝ անի, ինչ էլ լինի: 
—Ոտքը խոթեց հանկարծ գրպանըկողքինի —Եվ բարձրացավ վրեն...Թռավ ուսին նստեցՄի բանվորի.Բայց բանվորը ներքև շպրտելՉփորձեց էլ նրան նորից:

Պտույտ եկավ գլուխը, սիրտը ամուրթակեց:
Կարծես աշխարքը ողջ նվիրեցիննրան:
Նայեց... 
Լենին-քեռին կանգնած էրտախտակեԱմբիոնի վրա...Ձեռքը առաջ մեկնած, գլուխը բաց,Ինչպես տնում կախած այն նկարիխորքից —Իր հայրիկի ձայնով, մի փոքր բարձրնա պատգամ էր ասում բանվորականզորքին...
Եվ Իվանին հանկարծ այնպես թվաց,Թե տեսել է ինքը նրան վաղուց.Որ այդ Լենին-քեռին պիտի սիրերիրան,Եթե տեսներ «բուրժույ», «զորք»խաղալիս:
Ու մտածեց՝ էգուց երթա տեսնի նրան,Ասի՝ ինձ էլ ղրկի, գնամ բանակ.Ասի` ուզում եմ ես կարմիր շոֆերդառնամ —Լենին-քեռուն բոլոր իր մտքերըբանա...
Այսպես՝ աչքերը չռի Լենին-քեռուն հառածԵրազում էր Իվանը:
Հանկարծ լռեց Լենինը:
Ու դղրդաց նորից բանվորական ուռան.Ձեռքը մեկնեց առաջ — ու բղավեց ինքն էլ:
Զորքը ծփաց հետո ու շարժըվեց առաջ:
Ու դրոշի վրա դիմացի նաՏառ-տառ կարդաց վաղուց իմացածԻր բառը «Երրորդ Ինտերնացիոնալ»:

Դրոշակներ նորից: 
Այդ ինչքա՞ն են...Եվ կապելով իրար տառերն հազիվԿարդաց նորից Իվանը«Կորչի՛ բուրժուազիան»:
Երգում էր զորքը«Ինտերնացիոնալը»:
Ինքն էլ գիտեր երգել: 
Երգեց: 
նայեց՝հեռուն,Զինվորների նման, գլուխը բաց՝Երգում էր երգը նույն — Լենին-քեռին...
Ու խանդոտ մի բոց աչքերին՝Նայեց նորից Իվանը... 
Տեսավ՝ հրե՛նՀայրը քայլում է՝ մեծ մի հրացանձեռին —Ու նայում է, նայում Լենինքեռուն...
Ուզեց կանչի նրան,Բայց այդ պահին հանկարծՄի ահռելի ուռաԿրկին զնգաց:
Գոռում էր զորքը ողջ,Ինչքան որ ձայն ուներ.Ախ, ունենա՛ր ինքն է՛լՄի բարձր ձայն գոնե...
Թնդում էր օդըՆրանց ձայնից,Ինչպես որոտը՝«Լենի՛ն, Լենի՛ն»,Ու ինքը, Լենիհը, կանգնած այնտեղ...Նման էր ողջը — երազի...Եվ որոշեց Իվանը, որ անպայմաներթա —Իրա բոլոր մտքերը Լենին-քեռունասի...Երթա ասի, որ ինքը կուզե շոֆեր դառնալ,Կամ օդաչու կարմիր թռչել անահ...Այդ հարազատ, այդ մեծ Լենին-քեռու առաջԻրա բոլո՛ր, բոլոր գաղտնիքներըբանա...
1924
ԲԱԼԼԱԴ ՎԼԱԴԻՄԻՐ ԻԼՅԻՉԻ,ՄՈՒԺԻԿԻ ԵՎ ՄԻ ԶՈԻՅԳ ԿՈՇԻԿԻ
ՄԱՍԻՆ
I
Կարմիր գծից անդին —Թշնամիներ անթիվ:
Ու հեռախոսը ֆրոնտիցՀազում էՇիֆը:

Հեռախոսով հուզումը հոսում էԿրեմլ:
Կոմուտատոր NԴեպի կաբինետը Իլյիչի:
Լուրերը թափվում են շտապով,Հասնում են հենց իրեն,Ու հոսում են հետոՏապովԻր ուղեղի միքից:

Գրասեղանի հանդեպՀանգիստՆստել է Իլյիչը:
Կարդում է:
Կարգադրում:
Գրում:
Կուտակել է ուղեղը,Սեղմել է,Կախել է խոհերի գլխին,Ինչպես ծանրածանր բռունցք:
Կիտել է հոնքերը ներքև,Թերթում է, քրքրում, ջոկում:
Պսպղում է ճակատը լույսի դեմ,Ինչպես ահագին երկրագունդ:

Լարել է ուղեղը Իլյիչը,Ինչպես պողպատե զսպանակ...
Հարկավոր է կռվել, չզիջել...Հարկավոր է — Կարմիր Բանակ:
Հարկավոր է ցնցել գյուղացունՈւ բանվորին կրթել:
Հարկավոր է քանդել հնի բերդը:
Հարկավոր են գրքեր, թերթեր...Իսկ հետո դպրոցին կգա հերթը:
Հարկավոր է բանվորի աղիցՊրոֆեսորներ ձուլել...Հարկավոր է, որ ամեն աղախինՍովորի պետություն դարձնել...
Հարկավոր է...Ո՞րը թվել:
Հարցեր են՝ անծայր, անթիվ:
Իսկ մինչ այդ հեռախոսը ֆրոնտիցՀազում է —Շիֆր...
II
Հավաքել է ուղեղը Իլյիչը,Լափում է լուրերը ու ծամում.Թռչում է ժամանակը, ինչպես սամում.Ժամանակը քիչ է:
Բայց ինչ է —Կողքի սենյակում —Աղմուկ է.Խոսում են բարձր.Քարտուղարը մեկին համոզում է...Մոտենում է Իլյիչը —Բացում է դուռը մի քիչ —Լսում է:

Մուժիկ է:
Ուզում է ինչ-որ բան:
Լսում է դռների միջից...Ի՞նչ. —— Անցել է ահագին ճամփա —Եկել է Իլյիչին...
Լսում է Իլյիչը՝ ուշիմ...
— Էխ-է՛խ, մուժի՛կ:
Մուժիկին հարկավոր է — մի զույգ կոշիկԴիմել է մուժիկն ուրիշի —Ասել են՝ չի՛ք.Դե նա էլ– եկել է Իլյիչին:

Բարկանում է,Հուզվում է քարտուղարը.Համոզում է, որ գնա իր գործին:
Անհողդողդ է մուժիկը,Ինչպես քարը,Կարո՞ղ ես խանգարել.— Հապա փորձի ...
Նայում է ԻլյիչըԱրանքից դռան.Ժպտում են աչքերը մի քիչ ծուռ:
Հրում է դուռը —ԶվարթՄոտենում է հանկարծ գյուղացուն:

— Որտեղի՞ց ես:
— Սիբիրից:
— Ե՞րբ:
Հինգ ամիս է՝ եկել եմ մեր գեղից:
Կարմիր արմեյցի է տղես...Ի՛նքս եմ ղրկել տղիս:
Հող ունե՞ս:
— Իհարկե: 
Խլեցի՛նք:
Ընչի ես եկել,Դելեգա՛տ եմ:
Խնդրել եմ գեղական գործիքՍտացել եմ շատը:
էլ ի՞նչ ես ուզում:
Ծիծաղում է:
Նայում է Իլյիչին ուշիմ...
— էխ-՜խ, մուժի՛կ:
Մուժիկին հարկավոր է — մի զույգ կոշիկ:
Դիմել է մուժիկն ուրիշի —Ասել են չի՛ք:
Դե նա էլ– եկել է Իլյիչին:

Ծիծաղում է քահ-քահ Իլյիչը:
Խորամանկ խինդ է աչքերում:
Բոթում է մուժիկին,Հետո —Վերցնում է մի թուղթ,Գրում է«Ում որ հարկն է.Տալ մուժիկին մի զույգ կոշիկ»:

էխ-է՛խ, մուժի կ...Վերցնում է մուժիկը գլխարկը,Հեռանում է՝ հանելով փոշի:

III
Կարմիր գծից անդին —Թշնամիներ անթիվ:
Ու հեռախոսը ֆրոնտիցՀազում է —Շիֆր:
Ու նորից նստել է Իլյիչը,Կարդում է, կարգադրում, գրում:
Թռչում է ժամանակը.Ժամանակը քիչ է:
Ու սեղմել է նորից մեր ԻլյիչըԻր ուղեղը՝ ծանրածանր բռունցք:
Ու նորից շտապում է ուղեղը.Լափում է խոհերը հիմա նա —Եվ ի՞նչը, ի՞նչը կդիմանաԱյդ վիթխարի ուժին...
— էխ՜-է՛խ: 
մուժի՛կ...Քեզ հարկավոր էր — մի զույգ կոշիկ,Եվ կոշիկի համարԸնդունեց քեզ Իլյիչը:
— Բայց հասկացա՞ր, մուժի՛կ,Որ չուներ Իլյիչը ժամանակ,Որ Իլյիչի համար —Մեր ժամանակը քի՛չ էր...
1924
ԼԵՆԻՆՆ ՈԻ ԱԼԻՆ
I
Աշխարհի կենտրոնը — Մոսկո՛վն է:
Մոսկովը Մեկկայից էլ հի՛ն է:
Մոսկովից մեծ քաղաք — չի՛ք:
Քանի որ Մոսկովի միջինԱպրում է ինքը — Լենինը:

Տրապիզոնը Մոսկովից հեռո՛ւ է:
Տրապիզոնից Մոսկով —Չես հասնի ոտքով դու իսկի:
Թե ունես ոսկի՝Կնստես նախ նավ դուՈւ նավով կերթաս նախ Բաթում.Հետո գնացք նստածԿհասնես Թիֆլիս,Հետո Բաքու,Ռաստով.Հետո կերթա՛ս — կերթա՛սՈւ նորԿհասնես Մոսկով:

Ա՛յ, Մոսկովում հենց այդԱպրում է արխադաշ Լենինը:
Նա, որ մեծ է, ինչպես ամենամեծ խալիֆ:
Բայց այնպիս՛ի խալիֆ,Որ հասկանում է միշտ ֆուխարայի հալից:
Այս է պատճառը հենց,Որ սիրում է նրան տրապիզոնցիԱլին:

Թիավար է Ալին մի նավակի վրա:
Ստանում է ամիսը —Երեք ու կես լիրա:
Աշխատում է սակայն առավոտից — գիշեր:
Ու սիրում է նրանՏերը, ինչպես գրաստ —Քշել,Քշել,Քշել:

Սիրում է Ալին Լենինին:
Նրա մասին նրանՊատմել է նավաստի մի ռուս:
Ցույց է տվել նրանՊատկերքը Լենինի.Ասել է.« — Լենին — կառոշ:
Ալի՛ն ասել է.— Չո՞կ,Ուռուսն ասել է.— Յա՞.Լենին վար —Բուրժույյո՛կ»:
Բուրժույ — այսինքն զանգին,Այսինքն էֆենդի, աղա.Այն, որ նստում են հանգիստ,Ուտում են ուրիշի քրտինքՈւ սիրում ենՄիշտԾովափինՆստել նարդի խաղալ:

Հասկացել էր Ալին.«Լենին — բեյուկ խալիֆ»:
«Բեյուկ խալիֆ» սակայն,Որ հասկանում է միշտ ֆուխարայի հալից:
Ու սիրում էր նրան,Այդ Լենինին հեռուԻր չարքաշի սիրով տրապիզոնցի Ալին:

II
Այդ օրը սուգ էր ՄոսկովումՈւ սուգը — վա՛ռ էր:
Որբացել էր ասես պրոլետարը:
Ով որ մոտ էր նրան —Արդեն գիտեր.— Էլ չկա Կարմիր Ղեկավարը...
Փակել էր աչքերը Ղեկավարը,Որ կյանքում չբանա էլ բնավ:
Քնել էր ՂեկավարըԱնզարթնելի քնով:

Այդ օրը արդեն ԿոմկուսըՀավաքում էր մկան առ մկանԻր ուժերը, որ պատնեշ հյուսեԱնողոք կորուստի դիմաց:
Այդ օրը ամեն պրոլետարՄոսկովում, Բաքվում, ԹիֆլիսումՇինել էր իր կամքը — բետոնՈւ հոգին — չուգուն.Պողպատել էր իրեն, որ էգուց,Կորուստի տեղ այդ թանկագին`Կուռ`Դնե բյուրմկան մի բռունցքՈսոխի բկին:

Մորմոքող իր սրտով այդ օրըՄեր երկրում ամեն պրոլետարԱյնպե՛ս էր զգում, կարծես նո՛ր է,Կարծես նո՛ր է եկել կռվի օրըԵվ ինքը գոռ գրոհ պիտի տա.Ամփոփե պիտի իր ուժերը,Հավաքե մկանն իր վերջին,Որ մնա՛ բանվորի դիկտատուրըԵվ հաղթե —Առանց Իլյիչի...
III
Ու թռավ ռադիոն այդ օրը,Ինչպես թուր աշխարհը կիսող`Մահառիթ ռադիոն այդ օրըՄոսկովից հասավ Տրապիզոն:

Այդ օրը այնքա՛ն էր աշխատել,Որ հալից ընկել էր Ալին:
Մարմինը քրտինք էր պատել,Բայց պիտի աշխատեր էլի:
Նվում էր ամեն մի մկանը,Նվալով քաշում էր դեպի տուն.Բավակա՛ն է, ասում էր, — բավակա՛ն էՀոգնությունը քո...
Երեկո էր:
Մութ ծովափովԳնում էր Ալին դեպի տուն:
Ու տեսավ հանկարծ ծովափինԻր ծանոթ նավաստուն ռուս:
Մոտեցավ,Որ ասի սալամ,Սեղմի ձեռքը՝ ծանոթ ինչպես հին,Ու կամաց փսփսա նրան.« — Կարաշո՛ Լենին»:

Մոտեցավ:
Տխուր էր նավաստին:
Անծանոթ էր դեմքը: 
Անօգ:
Ու չասավ մշտական «դրաստի»-նԱյլ—Կամաց.« — Ալի՛, Լենին յո՛կ»:
էլ ոչինչ:
Հեռացավ:
Ու թվաց թեԼեռնացած` զարկեց մի ալիք:
Հասկացա՛վ խոսքերի մութ իմաստըՆավաստի Ալին…
IV
Գիշեր է:
Քնել է Տրապիզոնը:
Չի հաչում անգամ մի շուն:
Ոստիկանը միայն, ինչպես շունը`Արթուն է.Հսկում է փողոցում:
Սրթսրթում են սև սոսիները,Փսփսում են ասես խավարին,Որ թեկուզ Տրապիզոնը քնել է,Բայց ահա — արթուն է Ալին:

Գողեգող գնում է ԱլինՊատերի տակով դեպի մութը:
Գողեգող գնում է Ալին —Դեպի ու՞ր.Լոկ ինքը գիտե՛ :

Մոտենում է ահա կամացուկՄի շենքի:
Կորած խավարում՝Ցուցանակ կա այնտեղ մի ծուռ...Նկարած է վրան —Նա գիտե —Հասարակ —Մանգաղ ու մուրճ:
Շրջում է այդտեղ գողեգողՈստիկանը՝ խեթ ու տռուզ:
Կոչվում է շենքը քաղաքում —«Կոնսուլատ ռուս»:
Մոտենում է Ալին ինչպես գող:
Անցնում է մոտից ոստիկանը:
Սահում է Ալին կողքով —Մոտենում է դռանը:
Սեղմում է զանգը:
Զանգից սակայն զիլ,Խոր լռությա՛ն մեջԶարկում էՄի սիրտ:

Բացվում է դուռը:
Մտնում է ներս:
Լոկ պահապանն է,Որ արթուն է դեռ:
Նա ճանաչում էԿարդաշ-Ալուն.Հաճախ գնացել են մեկտեղ լողալու:

Բայց արդեն գիշեր է.Ուշ է արդեն.Ի ՞նչ է հարկավոր Ալուն արդյոք: 
—— Կոնսո՞ւլ...— Խա՛ — խա՛...— Գիշեր է:
Ուշ:
Բայց բախտից Ալու —Հյուպատոսն հանկարծ ելնում է դուրս,— «Լենին յո՞կ» — հարցնում է Ալին:
Լռություն:
Ինչպես մուրճ՝ տաշող:
Եվ– կրծքին խփելով Ալին՝Մրմնջում է՝— «Նե՛թ կարաշո»:

Եվ ապա, նայելով գետին,Մի բանից ասես վախելով՝Ասում է՝ դառնությամբ լի.« — Ալի պլոխ: 
Ալի — աղլիոր»:
Խոնարհում է գլուխը ներքև,Անխոս վիշտ է հայտնում ու պատիվ —Եվ—Հեռանում է՝ քսվելով պատին…
V
Ուրիշ ի՞նչ:
Ոչինչ:
ԽնդալուԿամ լալու կարծեմ պատճառ չի՛ք:
-
— Ողջո՛ւյն արխադաշ Ալուն:
— Հաղթանա՜կ գործին Իլյիչի:

1925
ԿՈՄՈԻՆԱՐՆԵՐԻ ՊԱՏԸ ՓԱՐԻԶՈՒՄ
Ալեքսանդր ՄյասնիկյանիՀիշատակին
Այստե՛ղ է Կոմունարների Պատը:
Ցցված է ահա այստեղ նա:
Այս փոքրիկ,Փորփրած այս ֆասադը:
Այս փլատակը դեղնած:

Մնացորդն է առաջվա պատի:
Մի փոքրիկ կտորը:
Մնացել է այն օրից այդպես,Որպես եղել է:
Վրան`Հատիկ-հատիկ —Գնդակների տեղերը:

Մեկ էլ,Հենց այդ հին քարերի վրա,Վրեժից կիզված իր թակով՝Փորփրել է դեմքերԶարհուրածՄի քանդակագործ:

Քանդակել է ապա նա մի կին,Որ մեջքը քարերին հպած,Անսահման ցասումը դեմքին,Ստինքները բաց՝Երկարել է ձեռքերն ահավոր,Եվ տենդոտ դեմքը թշնամուն`Մռնչում է՝«LA COMMUNE EST MORT — VIVE LACOMMUNE!»Նա ի՛նքն է:
Ոգին Կոմունի:
Ծառացել է:
Կարո՞ղ է էլ ներել:
Եվ շուրջը,Տղամարդ ու կին,Նրա՛նք են. —— ՓարիզիԿոմունարները:

Բարձրանում է սրտից իմՑասման անսայր ալիք:
Ուզում եմ թվել ես նրանց:
Բայց անթի՛վ են.Որի՞ն ես թվեմ,Այդ նրա՛նց է,Ելնելով Վերսալից`Սվիններով հնձելԳալիֆեն:

Այդ նրանց վրայո՛վ է, որ՝Պատվանդան շինելով այդ դիերը՝Բարձրացել է մի օրՏյերը:

Այստե՛ղ են խմբերով բերելՈւ հպել պատին:
Սուլել են գնդակները —Դիպել են —Աչքերին,Քունքերին,Ճակատին:
Ծակել են մարմինները,Մսերից անցել —Ու փորել են պատը:
Սուլել են անընդհա՛տ, անընդհա՛տ:
Կուտակվել է մինչևՀենց այս պատի առջևԴիակների մի պատ:
Բարձրացրել են ձեռքերը վեր,Ծալել են ձեռքերը կրծքերին:
Սեղմել են մարմինները իրենցՏեսնո՞ւմ ես այս քարի՛ն:
Զայրույթից պայթող աչքերովԹքե՛լ են թշնամու երեսին:
Որպես կարմիր դրոշ`Բարձրացրել է զավակին մի կին:
Ու ո՛չ սարսափ, ո՛չ ահ:
Որպես սամում —Ոռնացել են դեմքին թշնամու`VIVA LA COMMUNE!. . . . . . . . . . . . . . . . . . . . . . . .. . . . . . . . . . . . . . . . . . . . . . . .Հիմա չկան նրանք:
Հիմա չկան:
Բայց տեսնում եմ ես ահա բոցվող,Հպարտությամբ գոցվողԱչքերն այն կոմունար աղջկա:
Տեսնում եմ բոցն աչքերի,Որ վերջին վայրկյանին թռած`Մնացե՛լ է ահաՓորփրածԱյն քարերի վրա:
Ու նայում է:
Ի՛նձ է նայում:
Պատրա՞ստ ես — ասում է:
Հասկանո՞ւմ ես` վայրկյանից մահուՄենք այսպես — ընկած — սպասո՛ւմ ենք:
Սպասում ենք հպած այս պատին,Ականջներս ձայներով դեռ լեցո՛ւն են:
Մնում ենք, որ գաք, ազատեք,Որ բերեք — Կարմիր Հատուցումը.... . . . . . . . . . . . . . . . . . . . . . . .Փարիզ:

Մշուշ ու ահ:
Ես,Պոետս,Լենինյան բայլշևիկս՝Պատին կռթնած ահաԼսում եմ նրանց ձայնը,Շշուկը:
Հասկանո՛ւմ եմ ես ձեզ, ընկերնե՛ր:
Դուք մոտիկ եք ինձ:
Հարազա՛տ եք:
Մեկը թե գար հիմա և ինձ այստեղ տեսներ՝Դժվա՛ր թե դեմքս նա ձեր դեմքերից զատեր:

Իհարկե, թշնամին թե գար՝Պիտի կարծեր, թե դեմքսՁեր դեմքերի՛ց էԳնդակո՛վ այս պատին քանդակած:

Ձեր մսի՛ց եմ ես էլ, ընկերնե՛ր,Իմ մե՛ջ է մարմնացել ձեր աճյունը:
Նայում եմ ես փորած ձեր դեմքերին ահա —Եվ մեկ-մեկ ճանաչում եմ:

Հարկավոր էր երկա՛ր դեգերելԵվ հազար ճամփաներ մաշել,Որ գայի, կանգնեի ձեր դեմ,Որ հասնեի այստեղ —Պեր-Լաշեզ:
Բայց չտեսած դեռ ձեզ —Ես ձեզ գիտեի:
Եղել եք դուք ընկերԹե՛ երգիս, թե՛ ինձ:
Կարծես տեսել էիՁեզ երազո՛ւմ ես:
Օ, վաղուց զգացե՛լ եմ ես էլՁեր վերջին հուզումը:
Ինչքա՛ն անգամ ես է՛լ,Ձեր վերջին ջերմը ճակատիս`Սարսափած կեցել եմՀպված մի պատի:
Եվ սվիններ ինչքա՛նԾակել են կուրծքս, երբ —Մի երջանիկ դիպվածՓրկություն է բերել:
Ինչքա՛ն եմ ազատվել հանկարծ —Ինձ կորած եմ կարծել երբ ես...Ուզո՞ւմ եք՝ ձեզ պատմեմ մի արյունոտ արկած՝Մեր պայքարում փոքրիկ դա մի դեպք է թեպետ:
—. . . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . . .
Մի փոքրիկ քաղաքում էր:
Տասնևութը թվին:
Թշնամին դիմանում էր:
Կռվելով՝ մենք քաղաքը տվինք:
Թշնամին տիրել էրՔաղաքի դիրքերին:
Մեր բոլոր ընկերներըԸնկան գերի:

Ես և ընկերս՝Երկու արմեյցի՝Նետեցինք զենքերս —Գնացինք:
Բոլոր փողոցները,Անկյունից անկյուն,Թշնամին բռնել էր,Կապել էր փողոցները, որպես հանգույց:

Ես անցա ցանկապատը:
Մտա այգին:
Նկատեց ընկերոջս մի սպիտակ կազակ:
Եվ ահա — մտրակեց իր ձինԵվ ընկերոջս հասավ:
Որտեղի՞ց ես, — հարցրեց կազակը:
Դե էնտեղի՛ց, դիրքի՛ց...Բաս ո՞ւր է հրացանդ:
Նետեցի:
— Կարմիր արմեյցի՞ ես:
Այո՛:
Այո՞ ո՞...Եվ մտրակեց իր ձինԵվ քշեց՝ նրա վրայով:

Ինձ օգնության կանչեցԸնկերս ներքևից:
Սուրը քունքին առավ,Անցավ թևից:
Երկրորդ հարվածն հետոԳանգը կիսեց:
Ես հեռացա փութով,Որ չկիսվեմ ես է՛լ:

Այգիների միջովԵս մտա մի տուն:
Հետո ընկա կրկինԾանոթ տեղեր:
Ու քայլեցի մթում, որպես կատու. —Արյունը հոսում էր քաղաքում՝, որպես հեղեղ:
Ինձ բռնեցին շուտով:
Խուզարկեցին թեթև:
Բան չգտան վրաս՝ ձեռք չտվին:
Ինչ որ եղավ սակայն — մահից վատ չէ՞ր միթե:
Ինձ քշեցին մի տեղ,Մի տեղ,Ուր կարող էր լինել մահը՝ կյանքի դեվիզ:
Մի հարյուր մարդու հետևից,Ինձ էլ խառնած նրանց՝ դաշտը տարան:
Ճամփին բռնում էինՍրան-նրան:
Փողոցներում տեսաՀազար ընկեր:
Ո՛րը քունքից զարկած,Ո՛րը վզից:
Ողջը ծանոթ մարդիկ,Ծանոթ դեմքեր:
Հիմա դիակ դարձած`Փլատակներ մսի:
Սակայն թողնենք այդ դեռ:
Կայարանի հանդեպԿար «Ciy»-ի մի մեծ, հսկայական ռեկլամ:
Ցուցանակի նման ցցված էր նա այնտեղԶույգ սյուների, կարծես զույգ ոտքերիվրա:
Ա՛յ, «Ciy»-ի հենց այդ ցուցանակիցԿախված էին մերոնք... 
Հինգ սպիտակ մերկ դի:
Ինչ-որ կանայք, հարբած, շուրջը պարում էին:
Լեզուները հանում ու ծիծաղում լկտի:

Եվ կայարանն հետո...
Այնտեղ, դռան մոտիկ,Երկու լապտեր կար փոքր, սովորական, գազի:
Չորս ընկերներ այդտեղ մեկտեղ կախված էին՝Սև լեզուներն հանած ու ոտքերը հողիցԲարձրացրած հազիվ...Կայարանի մոտից մեզ քշեցին դաշտը:
Երկաթ բահեր տվին:
Եվ փորեցինք ահա մեր ձեռքով մի մեծԵղբայրական շիրիմ:

Երկո՛ւ հազար ընկեր մենք դրեցինք այդտեղ,Լցրինք իրար վրա, որպես ձկներ մգլած:
Որը թե չէր մեռել, կամ վիրավոր էր թե՝Նրան նետում էին այդպես՝ մի աչքը բաց:

Հասկանո՞ւմ եք արդյոք, ընկերնե՛ր,Թե ինչ ապրեց հոգիս այդ գիշերին,Թե հարազա՛տ, մոտի՛կ,եղբայրական ձեռներ,Ինչքա՛ն, ինչքա՛ն անգամ ինձ դրեցին շիրիմ:

Իսկ առավոտ, երբ եսԴարձա քաղաք —Դրված էր մեյդանումՄի կախաղան:
Շուրջը մարդիկ, կանայք,Հագած-կապած.Եկել էին կարծեսԶվարթ կաբակ:
Ու տերտերներ ճերմակ,Որոնց շրթիցՀոսում էր, որպես թերմացք,Ինչ-որ մի երգ խրթին:

Եվ բերեցին ահա, շրջապատած,Մեր զինկոմին՝ տկլոր, որպես մորութ:
Նա քայլում էր հաստատ գլուխը բարձր,Կարմիր դրոշ ուներ կարծես բռնածԻր կապույտ, իր լուրթ աչքերում:

Կախաղանի ներքևԴրված էր մի արկղ:
Սապոնի էր՝ վրան գրած «Բոդլո»:
Նա բարձրացավ վրան՝Բա՛րձր, բարձր. —Օ, ինձ այնպես թվաց, թե շուռ կտա հիմաԵրկրագունդը ոտով:

Նա նայեց այդպես իրա շուրջը`Հայացքը որպես գերանդի:
Ու գլխատեց կարծես նա հայացքովիր այդ —Թշնամական վաշտեր ու բանակներանթիվ:

Ուզեց ինձ էլ հանկարծԿարծես հնձի:
Հասկանո՞ւմ եք`ՆաՆայում էր —Ի՛նձ:
Եվ ճանաչե՞ց արդյոք,Հասկացա՞վ,Հասկացա՞վ արդյոք, որ հայացքըԿախաղան էր՝ իմ դեմ ահազարհուր կեցած:
Բայց չտեսա էլ ես:
Էլ չիմացա:
Երբ նայեցի հետո` նրա դինԱրդեն կախված էր ցած:
Ընկերնե՛ր,Ես ո՞նց չխենթացա…. . . . . . . . . . . . . . . . . . . . . . . .Այսպե՛ս է ահա, Պեր-Լաշե՛զ:
Ես փրկեցի կաշիս,Բայց անողո՛ք եղա,Երբ Կարմիր Բանակը կրկինՄտավ քաղաք:
Օ, երեք օր չանցած ես ունեի արդենԿարմիր ձեռներ.... . . . . . . . . . . . . . . . . . . . . . . . . . . .Հասկանո՞ւմ եք արդյոք, ընկերնե՛ր,Հասկանո՞ւմ եք արդյոք հիմա թե —Ինչքա՛ն ենք ունեցել մենք է՛լՊեր-Լաշեզի պատեր:

Այս պատերի ներքո երբ ընկավՄեր վերջին ընկերը —Այն օրիցՄեր կռիվը անվե՛րջ, անընդհա՛տ է:
Պեր-Լաշեզի պատեր ինչքա՛ն ենք մենք փորել…Բայց ունենք մենք մի պատ, ընկերներ, —Եվ ուրի՛շ է, ուրի՛շ այդ մի պատը:

Մոսկովում է նա:
Հյուսիսում: 
Այստեղից հեռո՛ւ է:
Ձեզ ծանոթ է սակայն նրա ճամփան:
Եվ գիտե պայքարող բանվորը—Լոնդոնում նա լինի, թե Ռուրում,Որ կոչվում է նա`Կրեմլյան պատ:

Պարկած են այնտեղ ընկերներ,Որ պիտի պառկեին ձեզ հետ:
Նա մի կարմիր, մի նորՊեր-Լաշե՛զ է:
Բայց ուրի՛շ, ուրի՛շ Պեր-Լաշեզ:
Հաղթանակի մի պա՛տ:
Նրանո՛վ ենք փառքի մենք հասել,Աշխարհը երկուսի կիսել:
Նրանո՛վ ենք այսօրՀպա՛րտ:




 --------------------------------------- 


Մե՛նք ենք փորել պատըհաղթանակից հետո:
Մեր շարքերի համարԴա հաղթական կամա՛ր է:
Այնտեղի՛ց է անցնում մերհիմնականը, հունը:
Պայքարո՛վ ենք դրելԱմեն մի քարն այնտեղ.Հաղթանակո՛վ հիմնելՄեր Կարմիր Պանթեոնը:
Ձեզ գուցե ցնո՞րք է թվում,Որ աշխարհում հիմաԿարմիր Պանթեո՛ն կա:
Եվ պառկած են այնտեղ քով-քովիՄեր բոլոր ընկերները՝ ՄոսկովումՀոկտեմբերին ընկած:

Պառկած են նրանք, որ ընկանԱռաջին գրոհի՛ն մեր:
Երբ առաջին անգամԶնգացՀոկտեմբերի հի՛մնը:
Եվ առաջին այդ մերՄարտիկներից բացի —Պառկած են այնտեղ ընկերներ,Վիթխարի, արի ընկերներ,Որ պայքարի համար մեր վեհՔառուղիներ բացին:

Սակայն բոլո՛ր այդ վեհ շիրիմների կողքինԿա առաջի՛նը, մե՛ծը:
Այդ բոլորի կողքին — այն մեծագո՛ւյնը կա:
Կանգնած է նա այնտեղ, իբր անհաղթ փառքիՄի վիթխարի վկա:
Պառկած է այնտեղ — Լենինը...Մեր կարմիր Ղեկավարը —Լսո՞ւմ եք...Այդպիսի ղեկավար — չկա՛,Ու չի՛ եղել երբեք —Ո՛չ երեկ,Ո՛չ առաջ,Ո՛չ հնո՛ւմը:

Լենինը—Ուղեղն էր մեր դասի.Մեր դասի հոգի՛ն էր:
Նրա ամե՛ն մասումՀոսում էր մեր դասի արյունը:
Նրա մկա՛նն ամեն,Ամեն բջիջը մի —Դասակարգի համար եռում էր, պայքարում էր:
Լենինը —Դե որպես երկրագունդը:
Այսինքն՝ աշխարհը,Որ հավաքել է կյանքը իր ջղերում:
ԼենինըՀավաքել է իր մեջ —Հիսո՛ւն հազար սերունդ:
Բանվորական, իհարկե,Բանվորական սերունդ:

ԴասակարգըԴրել էր նրա մեջ իր ամբողջ մեծությունը:
Նա եռանդ,Կամք,Եվ գիտությո՛ւն էր:

Դիսցիպլի՛ն էր ԼենինըԴասակարգի մի նոր,Որ ձգտումներ անիԸնդհանուր:
Որ փոխելու է կյանքըՀանուր:

Հարկավոր էր ամբողջ մի դասիԻնչքա՛ն քրտինք ու ջանք,Որ ծնվեր հանճար մի այնպիսի,Ինչպիսին էր ինքը. —Ինչքա՛ն եռանդ էր պետք —Արևմուտքից մինչև արևելքՈւ հյուսիսից` հարավ:
ԱյսպեսՁուլեց նա կամքը մերԵվ հաղթություն տարավ:

. . . . . . . . . . . . . . . . . . . . . . . .. . . . . . . . . . . . . . . . . . . . . . . .Այստե՛ղ էԿոմունարների Պատը:
Ցցված է ահա այստեղ նա:
Այս փոքրիկ,Փորփրած այս ֆասադը,Այս փլատակը դեղնած:

Մնացո՛րդն է առաջվա պատի:
Մի փոքրիկ կտորը:
Մնացել է այն օրից այդպես՝Ինչպես եղել է:
Վրան՝Հատիկ-հատիկԳնդակների տեղերը:

Քշեցին հորդու-հորդուՈւ բերեցին այստեղ,Ի՞նչ.Թաղեցին ձեզ թե՝Կարծում են՝ խեղդեցի՞ն ապագան:
Ընկերնե՛ր,Ընկաք թե որ դուք —Բայց,Լսում եք— Մենք կա՜նք:
Դեռ կգա՜նք:

Լցված է կյանքը հիմաՄեր արշավի թինդով:
Մեր հռինդով լեցո՛ւն է:
Շուտո՛վ,Շուտո՛վ կգանք,Կբերենք– Կարմիր Հատուցումը:

ՎայրկյանըԼարուն է հիմա, որպես երկունք:
Գալարվում է աշխարհը:
Պիտի ծնի՜:
ԴեմառդեմԲանակնե՛ր երկու:
Պայքար է գալիքիՈւ համառող հնի:

ՀինըՀևում է ահա ներքևում:
Տագնապից գալարվում է:
Նվում է:
Հավաքում է ուժերը,Կուտակում.Խեղդել է կամենում բնումԼեռնացող ընդհարումը:
Սարսափից դեղնել էԵրեսի կաշին:
Գույնը թափել:
Չռել է աչքերը,Հառել հյուսիս:
Զառանցում է նոր Ռուր,Պեր-Լաշեզ:
Դիե՛ր,Դիե՛ր,Դիե՛ր.էշելոններ մսի:
Կարծում է գալիքը`ԱնխուսափելինԳալու է հյուսիսից:
Իհարկե, այնտե՛ղ էԳլխավոր մեր բերդը:
Մեր գլխավոր ամրոցը —Իհարկե, հյուսիսո՛ւմ է:
Կդիմանա՞ր սակայն մինչև օրս մեր բերդը,Թե չլիներ կյանքում,Հնդուչինից Զանգու —Մեր կենդանի հոսումը:

Թե չլիներ մեր շունչը Փարիզում,Չլիներ Լոնդոնո՛ւմ կամ:
Երկրագնդի եթեՅուրաքանչյուր մասումՉբազմանար, չաճերՀոկտեմբերի հունդը:
Յուրաքանչյուր ինչում թե չշաչերՄեր պայքարի շռինդը հռնդուն —Հիմա հո չէր Փարիզը գալարվի ներքևըՀոգեվարքի տենդում:
Տեսնում եմ՝Ներքևում ահա,Փողոցների եռում, շառաչում —Լսո՞ւմ եքԲառաչում է սարսափը:
Բանվորական թաղերը խավարում —Լսում եք —Աղմկում են,Խոսում են:
Որպես վրեմ մի ալ —Հոսում է այնտեղից սարսափըԴեպի էտուալ:

Նրա շուրջը,ՎրանԻջնում է ահա աղջամուղջը.Թանձրանում է վուալը.Կորչում է մշուշում շրջագիծը լուսե:
Արդեն էտուալըԴողում է, որպես տերև, գալիքներիԱհիցԼսե՛ք, լսե՛ք, լսե՛ք. —Այդ թաղերի վրաՇուտով կելնե արևը, որպես դահիճ...
1925, Բեռլին
էԼԵԳԻԱ, ԳՐՎԱԾ ՎԵՆԵՏԻԿՈԻՄ
I
Տեսի երկիրը ես Իտալիո,Եվ Վենետիկը, և գոնդոլներ,,.Այնտեղ շրջում էր պոետը մերԵրազային իր տարտամ քայլով:
Չշլացած այն փարթամ փայլով,Գեղեցկությամբ այն հեքիաթային,Նա օրորում էր երգով մի հինԻր սիրտը, սիրտը դեռ դայլայլող:
Այնտեղ արևը քնքուշ բույրովՑողում էր ծովը այնպե՛ս հեշտին,Իսկ նա հիվանդ էր հին մի վշտից,Հին մորմոքից իր սիրտը այրող:
Նա իր սրտով հին, հին քնարովԵվ մատներով իր՝ արդեն անուժ՝Դեռ գուրգուրում էր հեռու մի հուշ —Եվ այնպե՛ս, այնպե՛ս, այնպե՛ս անուշՆա փաղաքշում էր հուշը այդ ուշ,Եվ ի՞նչ էր հուշը, — մշուշ ու մուժ: 
—
II
Նա երազում էր ԱրփաչայըԵվ հին Գյումրին իր հեռավոր —Եվ այն, ինչ հին էր, հուշ էր, այլ էր —Նրան թվում էր առավոտ:
Նա ինձ ասում էր, — հեռվում հեռու,Ուր դա՛շտն է, դա՛շտն է Շիրակի,Կա հին խրճիթ մի, մի տուն խարխուլ,Որ ազատվել է կրակից:
Այնտեղ հոսում է մի հաշտ առուԵվ բարդիները երկնասլացՀիմա հիշում են երգը իրաԵվ գլուխները թափահարում:
Նրանք թափում են թերթերը չոր,Ծածկում խրճիթը հնամյա այն,Ինչպես երդերը մահամնա,Որ հեծկլտում են համր լացով:
Այն իր խրճի՛թն է: 
— Այնտե՛ղ է նաՀյուսել երդերն իր ու երազել:
Այնտեղ վարդե՜ր կան, թերթերդեղնած,Այնտեղ երազ կա, ու երգ, ու սեր: 
—
III
Նա դեգերել էր, եղել էր նաՇատ ծովերում ու ցամաքներումԵվ ամենո՛ւր նա, օ ամենո՛ւրՏեսել էր նույնը: 
— ՔաղաքներումԳործարաններ էր տեսել նա բյուր,Ու գործավորներ համր ու հլու,Ու գործավորներ ինչպես թաբուն:
Եվ ամեհի այդ քաղաքներում,Օծված ցնորքով ու վաստակով`Նա ամբոխներ էր տեսել հլուԵվ տերեր շռայլ ու հաստափոր:
Կյանքում տեսել էր նա լոկ տերերԵվ բազմություններ կամակատար,Որ ընդունակ են կյանքը կրել,Ինչպես օրենք մի հավերժական:
Եվ նա ատել էր այդ տերերին,Բայց ավելի՝ այդ թաբուննե՛րը,Նրանց, ում կյանքը անիծել էԵվ դարձրել է ճորտ ու գերի:
Եվ նա ասում էր: 
— Երկրի վրաԳազա՛ն է, գա՛յլ է մարդը մարդուն:
Կյանքի օրենքն է հավերժական,Որ մեկը լաթ է, մեկը՝ արդուկ: 
—Եվ նա ասում էր՝ նո՛ւյնն է մարդըԵվ միշտ էլ նույնը կմն՛ա,Մինչև ցնդի այս ակնթարթը,Որ ընթանում է դեպի մահ:
Ամբողջ կյանքում նա ու աշխարհումՄիայն այս բանն էր հասկացել —Եվ պատրանքին այս, ստին հլու`Նա երազել էր ու լացել:

IV
Եվ թափառում էր նա, որբ ու ծեր,Քաղաքներում այդ բազմաժխոր,Որ ողողված են երկաթաշ ենԳործարանների թանձր ծխով:
Չտեսնված մի, քանդող խանդովՇաչում էր շուրջը մի գոռ պայքար.Ամեն վայրկյանը — մի գործադուլ,Անդուլ կռիվ մի հերոսական...Սակայն հոդին իր՝ հավիտյան խուլԽոլ պայքարին այդ աշխարհաշեն՝Քաշվում էր մեջն իր, ինչպես խխունջԿամ օրորվում էր, ինչպես տաշեղ:
Ուրի՜շ երազ էր նրան հուզել,Ուրիշ ցնորք մի, սեր հնագույն —Եվ հարազատ էր նրա հոգունՄիայն այդ հինը: 
— Օ, նա կուզերՀեռու տնակն իր վերադառնալ,Գտնել առվակը կրկին այն հին,Ուր իր երգերը կարկաչեինԵրազային ու տխրաբարբառ: 
—Սակայն մեր կյանքը սավետականՆրան թվում էր անթով ու սուտ.Նրա աղմուկը խորթ էր նրանԵվ անհաղորդ էր նրա լեզուն:
Նրան թվում էր մեր լույսը` ցուրտ,Մեր արեգակը՝ գիշերային,Մեր քաղաքները՝ ահով լեցուն,Եվ մեր դաշտերը ամայի. ..Նրա աչքին մեր ՀոկտեմբերըԸմբոստ մի բունտ էր անիմաստ,Որի ձգտումն էր ա՛յն բերելը,Որ լոկ ցնորք է ու երազ:
Եվ մեր հորձանքը՝ երկրում ելած,Մեր աշխատանքը դյուցազնական,Նրան թվում էր սին մի երազ.Որ ցնդելու` է ծանր ու դանդաղ:
Նրան թվում էր մանկան մի խաղՄեր ընդվզումը, պայքարը թեժ —Եվ ուր որ կյանք են կերտում հիմա —Նա լոկ տեսնում էր մահ ու աղետ:
Եվ ո՛ւժը, ո՛ւժը մեր` նոր ծագող,Մեր հորձանուտը կյանքում հորդած`Նրան թվում էր մութ մի հորդա`Ու ավերո՛ղ լոկ ու կործանող:
Եվ աշխարհում մեր նաիրականՄեր մենամարտը ընդդեմ հնի —Նրան թվում էր անիրական,Ինչպես տարտամ մի, խառը վայրկյանԵրբ արթնանում ես ծանր քնից:
Եվ նա ասում էր. — Մինչև շիրիմՊիտի նույն հուշը նա օրորե,Եվ չե՛ն գա, չե՛ն գա պայծառ օրերՈ՛չ ծեր սրտին իր, ո՛չ աշխարհին:
Անցածը հուշ էր չնաշխարհիկՆրա սրտի՛ն ծեր, գալիքը — սուտ,Եվ օրորուն այս հին երազով՝Իրեն կարծում էր նոր մի Նազոն,Որ Հայրենի իր երկրից անդինՇրջում է որբ ու վտարանդի: 
—
V
Ես լսում էի նրան հանգիստԵվ փակում էի աչքերս երբ —Թվում էր մեկը երգում է երգ,Որ հին է, հին է, ինչպես զանգիՏխուր ղողանջը օրերում այն,Երբ նաիրյան մի եկեղեցիՇռայլ փռում էր երկրի վրաԻր «օրհնությունը» և « եղիցին... »:
Բացվում էր դեմս մի մութ կամար,Ուր արեգակը` թելից կախած`Լուսավորում էր քաղաքներ մառՈւ գյուղեր` ծխոտ ու խեղդամահ:
Թախիծ էր, թույն էր այն աշխարհում,Այնտեղ մամուռ էր միայն աճում.Այնտեղ տերտերն էր ու վաշխառունՈւ խարազա՛նն էր այնտեղ շաչում:
Եվ հաշտ առուն այն, հեքիաթ-առուն,Որ երազում էր կարոտով նա —Այն արոտնե՛րն էր միայն ջրում,Որոնց տիրում էր մի ռես Հովնան:
Մյուս դաշտերը — չլուտ ու չոր,Ու դաշտերում այն — գրաստ-ապին,Հագին նեխած մի, ցեխոտ շապիկ,Հոգին միշտ համր, հրատոչոր:
Եվ ժամը, ժամը գյուղամիջում՝Կյանքի վրա այդ նստած թուխսի,Եվ քահանան ծեր ու ծեր մուխսին,Եվ աղոթքները Եղսան բաջու:
Իսկ քաղաքնե՞րը... 
Այստեղ արդեն,Որպես առանցքը ամբողջ կյանքի —Բարսեղ աղա մի, կամ մի ԱրսենԿիսաչարչի ու կիսաբանկիր:
Ահա իմ դե՛մն է, դե՛մն է իմ նա.Տեսնում եմ դեմքը նրա ճարպոտ.Խոդի մռութ մի, ուռած մի փոր.Նա ուղարկում է որդուն գիմնազ,Ունի տներ ու խանութներ մեծ,Գիտե ուտել կուշտ, չափով խմել,Սակայն սիրում է անչափ, անչափԾծել քրտինքը բազմաչարչարԲանակների այն, որ աշխարհումՄիայն հոգնում են ու աշխատում:
Ահա՛ առանցքը: 
— Շուրջը սակայն.Ինչպես լուսինը շուրջը հողի —Դառնում է կյանքը նաիրականՈւ լիանում է նրա շողից...Հլու ու համր նրա խոսքինՈւ շարժումին մի նրա մատի —Ջրօրհնեքից, օ, մինչև զատիկ —Դառնում է շուրջը կյանքը «ազգի»:
Դառնում են շուրջը գրքեր, թերթեր,Դպրոց, թատրոն ու եկեղեցի,Տներ, կառքեր բյուր, օթո ու ձի,Հոգաբարձու ու վարձու տերտեր:
Դառնում են շուրջը վարդապետներ,Որ ըստ տեղի ու ժամանակիԹե փաստաբան են, գրող են թե՛,Թե խմբապետ են, թե՛ խմբագիր:
Նրանք են ուղը, աղը կյանքի,Նրանք են փայլը աշխարհի այն,Ուր արևում է վերից մի «հայ»Կիսաչարչի ու կիսաբանկիր:
Նա վե՛րն է, վե՛րն է, ինչպես արև,Փառաբանում են նրանք նրան,Եվ նա թափում է նրանց վրաԻր բարությունը՝ փայլը հրե:
Եվ նա թվում է նրանց օրենք,Ինչպես արևը հավերժական,Որ պարգևում է պայծառ օրերԵվ շնորհում է թե՛ լույս, թե՛ կյանք: 
—Ահա ցնորքը, բախտը բուրյան,Որ երազում էր նրա հոգին.Թեկուզ այս կյանքը մթին էր «քիչ»,բայց… «հարազատ էր ու նաիրյան»:
Այս կյանքը փառք էր թվում նրան,Անհուն դրախտ մի՝ հուշով Նախշուն:
Եվ ա՛յս էր, ա՛յս էր, ա՛յս էր, որ նաՉնաշխարհիկ մի բախտ էրՀաշվում…
VI
... 
Ես պատմում էի նրան, թե մերԵրկիրը ի՜նչ է հիմա դառնումԵվ ինչ ուժեր են հիմա հառնումԻր երազած այն աշխարհի դե՛մ:
Ես պատմում էի այգը մեր մեծԵվ առավոտը մեր իրականԵվ այն, որ սիրտս թինդով երգեց,Եվ այն, որ նոր է ու պիտի գա:
Ես ասում էի. — երկրում հեռու,Ուր մեր աշխարհն է սավետական,Հիմա ելնում է ուրի՜շ մի կյանքԵվ ա՛յլ պայքար է հիմա եռում:
Որ այն, ինչ մութ էր, հնին անտես,Որ խորշերում էր, ներսում, միգում —Հիմա դառել է հրե մի գունդԵվ բորբոքում է կյանքը այնտեղ:
Որ ոնց գարնանը հեղեղը գաԵվ կապանքները ձմռան քանդե —Այդպես մրրիկը այն հեռակաԽուլ աշխարհում մեր արձագանքեց:
Ինչպես հանքում հին, երբ վերևիՇերտերը ծուխ են արդեն դառնում —Ուրիշ ուժեր են վարից հառնումՈւ բարձրանում են վեր արևին, —Այդպես մրրիկը այն կարմրակեզ,Որ Հոկտեմբեր է հիմա կոչվում —Բերես երկրին մեր նո՛ր մի աճումԵվ աշխարհնե՛ր նոր հանեց հանդես:
Եվ այդ աշխարհը, ուժը այդ մեր —Օ, ա՛յլ է, ա՛յլ է, չեղած երբեք.Որպեսզի գար նա, կյանքում հորդերԴեռ հարկավոր էր հինը սրբել:
Այդ ուժը նո՛ր է, ձերին օտար,Ձերին ներհա՛կ միշտ ու հակադիր,Ինչպես փայտի դեմ — հալած մետաղ,Ինչպես ջրի դեմ — հրի հատիկ:
Դա մեր բանակն է, ելած վարի՛ց,Խուլ խավարի՛ց ձեր աշխարհի այն,Որ մեր քրտինքը փոխում քարիԵվ մեզ թողնում էր արյուն միայն:
Մեր կյանքը մութ էր ձեր աշխարհում,Անդուռ նկուղ էր, անանց ձմեռ.Եկավ պայքարը, ցուրտը ցրեց —Եվ ձմեռի՛ տեղ — տեսանք գարուն:
Մենք մեր օրերը, այգը դարուՀոկտեմբերից ենք հիմա հաշվումԵվ անհաջող մի, հիմար սիրուցԴեպի լեռները մենք չե՛նք քաշվում:
Եվ սրտերում մեր — տրտունջ չկա.Մենք հավատում ենք հիմա կյանքին.Մեզ հմայում են գործ ու պայքարԵվ հոգնությունը աշխատանքիՔո ճանապարհը աշխարհում այնԴու գնացել ես մեն ու մենակ —Իսկ մենք անթիվ ենք, անհուն բանակԵվ կառուցում ենք հիմա անահՄեր նոր աշխարհը` պայծառ ու լայն:
Եվ մենք ասում ենք.-Մե՛նք ենք հիմքըԱմբողջ կյանքի ու մարդկության.Ամբողջ աշխարհը հայրենիք էԵվ աշխատանքը ու քրտինքըՕ, նո՛ր աշխարհ մի պիտի տան —Նրանց, ում կյանքը անիծել է,Ով ճորտ է, մ՛երկ է ու անտուն,Բայց պայքարում են հիմա անդուլԵվ աշխատում են ստեղծելՆոր մարդկություն մի անցավ, անցեց,... . . . . . . . . . . . . . . . . . . . . . . . . . . . .
Մեր երգը — սա՛ է: 
Եվ մենք հիմաԽուլ աշխարհում մեր նաիրականԲերել ենք ուժ նոր, ու թա՛փ, ու կա՛մք,Որպեսզի կյանքը աշխարհի ա՛յն,Որ դուք քանդել եք ու կործանել —Վերաշինենք ու վերածնենք: 
—Եվ մենք անթիվ ենք ու անհաշիվ,Մենք մեր երկրում ենք ու ամենուր —Եվ անհաջող մի, հիմար սիրուԴեպի լեռները մենք չենք քաշվի: 
—Հիմա ելնում ենք մենք մեր կաշվից,Հիմա հո դնում ենք, տնքում անքուն,Որ մեր զնգուն այն, հիմար ԶրնգունՔիլովատներ ու վոյլտեր հաշվի:
Ուր անապատ էր, դաշտ էր ամա,Ուր լոկ երաշտ էր ու մահ բոցե —Մենք ջրանցքներ ենք շինել հիմաԵվ մեր դաշտերը ոսկեզօծել:
Այնտեղ, ուր հովն էր քո կարկաչում,Ուր կուզեիր որ Զարոդ ապրի —Հիմա դրել ենք երկաթ ֆաբրիկԵվ մեքենան է այնտեղ շաչում:
Եվ քիլովատը յուրաքանչյուր,Ամեն մի վոյլտը այնտեղ հաշված —Օ, ա՜յլ վոյլտեր է կյանքի կանչումԵվ քիլովատներ հանում աշխարհ:
Օ, դաշտերում այն մեր անջրդի,Ուր կառքը Փառք էր, եթե գնար —Մեր նոր բանա՛կն է ելնում բանտից,Այնտեղ զնգում է երբ մեքենան:
Երբ ծխնելույզն է ծխում այնտեղԵվ հիդրոշենը փռում կայծեր —Դա թա՛թն է, թա՛թն է մեր երկաթեՔանդում աշխարհը հնամյա ձեր...Այնտեղ մեր շուրջը ծփում է դեռՃղճիմ ճահիճը ձեր ծանրանիստ —Եվ տարիներ դեռ քանի՛ , քանի՜Պիտի նա թափը մեր կաշկանդե:
Կարծում ես հինը չկա այնտեղ,Քո երազածը՝ հուշով նախշած: 
—Օ, ո՛չ. — կանգնած ենք դեռ դեմառդեմԵրկրում մեր և՛ս — երկու աշխարհ:
Եվ ձե՛րը, ծե՛րը — ճնշող է դեռ:
Քո ներբողածը — դեռ կա՛, դեռ կա՛.Եվ կլինի նա երկա՜ր, երկա՜ր,Քանի դեռ հինը մենք չենք քանդել:
Կապրի , կապրի դեռ շունչդ այնտե՛ղ,Կերգեն երգերը դեռ քո թողած,Քանի կյանքում մեր կանգուն է դեռՑնորք — բոստանը քո ներբողած:
Եվ դա՛ է, դա՛ է, դա՛ է արդեն,Քո այդ բոստանն է ու զույգ բարդինԵվ մեքենա՛ն մեր, որ դեմառդեմՀիմա ելել են մենամարտի:
Եվ այս պայքարը համր, լռին,Այս մենամարտը մեր առօրյա —Օ, ավելի՛ է տագնապալի,Քան բարիկադը հոկտեմբերյան...Օ, ձեր աշխարհը — դեռ կա՜, դեռ կա՜,Նա դեռ նստած է, հաստանստուկ,Եվ քո երգերը երեկ երգածԴեռ շատերի՛ն են այնտեղ ազդում:
Բայց դա աշխարհն էմահապարտված,Կյանքի մամուռը, տիղմը անհուն,Որ բոստանի՛ն քո, առվին կառչածԵ՛վ համառում է, և հեռանում:
Եվ խուղերի երբ անդուլ մթումՎառվում է լամպը էլեկտրական —Դա մեր պայքա՛րն է ընդդեմ անդուռԽուլ աշխարհի ձեր նաիրական:
Եվ մեր քլունգը՝ լեռը քանդող `Երբ թունելներ է ձգում երկար —Դա ո՛չ թե լեռն է քանդում անդուլ,Այլ ձեր աշխարհը սարսափահար:
Քանդում, քանդում է նա անհանգիստ,Քարե բերդերը շպրտում դենԵվ նո՜ր շերտեր է կանչում կյանքիԵվ բանակնե՛ր նոր հանում հանդես:
Ելնո՛ւմ, ելնո՛ւմ են նրանք արդեն,Ստվարանում են օրը օրին.Ինչպես մետաղը երկրի խորից,Ինչպես գարնանը հեղեղ հորդե:
— Դա հորձանուտն է բանվորական,Հորդել — գալիս է ահագնորեն,Որ ծանրությունը պայքարի այսԼայն ուսերով իր էգուց կրե:
Գալի՛ս, գալի՛ս են նրանք ահա,Լցնում երկիրը շառաչով զիլ,Եվ մեր երգերը է՛լ ավելիՀնչում են բարձր ու խանդավառ:
Դողում է հողը այդ ընթացքիցԵվ եռանդից այդ, խանդից անծայր,Եվ մեր գալիքը այնքա՛ն պայծառԱհա բացվում է իմ հայացքին…
VII
Այնքան պայծա՛ռ է այդ ապագան...Տեսնում եմ վա՛ղը, վա՛ղը, շաղոտԵրկրի վրա մեր սավետականԱհա բացվում է մի առավոտ:
Ահա գյուղեր ու քաղաքներ նոր՝Երկաթ ցանցով մի իրար կապված,Եվ առօրյա՛ն մեր ահա վաղվաԼցված խինդով նոր ու աղմուկովԱհա շենքեր նոր, զվարթ տներ,Ուր լո՛ւյս կա, լո՛ւյս կա, լո՛ւյս կաԱյնքան…Չկան խուզերը նաիրական,Ուր լույսը փառք էր, եթե լիներ:
Ու դարեր անթիվ ու տարիներԱպրում էր մարդը ինչպես միջատ,Ու չար աստված մի երկնից իջածՕրհնում էր կյանքը այն մոխիրե...Ելել է կյանքը, քնից զարթնել,Դողում է հողը բեղուն բերքից.Ու շո՛ւրջը, շո՛ւրջը, շո՛ւրջը երկրի —Աշխարհը լա՛յն է ու անպատնեշ:
Աշխարհը դաշտ է մի համերաշխ,Երկիրը ո՛նց է, ո՛նց է քրտնել...Ապրում են շուրջը ժողովուրդներ`Եղբայրական ու հավիտյան հա՛շտ:
Եվ մա՛րդը, մա՛րդը ահա վաղվաՀարվածներից հին մեջքը շտկած.Ահա հայացքը, սիրտը իր պարզԵվ աշխարհում — իր քայլքը վստահ.... . . . . . . . . . . . . . . . . . . . . . . . .Ահա ցնորքը մեր անսահման,Մեր երազանքը, վարպե՛տ: 
Սակայն,Սա երազանք է մի այնպիսի,Որ չի` տրվի մեզ խոսքերով սին,Որի համար — օ, դարե՛ր, դարե՜ր —Մենք պայքարել ենք ու պայքարել:
Ու պայքարում ենք: 
— Իհա՛րկե դուՄեր երազին այս չե՛ս հավատում:
Դու երազում ես, այստեղ նստած,Մարմանդ առու մի, մի խուլ բոստանԵվ հեզ գառնուկ մի, որ բառաչե —Սակայն այդ երգը — մեր երգը չէ ...
VIII
Եվ լսի՛ր, լսի՛ր, լսի՛ր, վարպե՛տ, —Իզուր ես հինը դու երազումԵվ զո՛ւր է, զո՛ւր է սիրտդ հարբելԱնմխիթար այդ, սին երազով:
Իզուր է սիրտը քո գազազումԵրկրի հանդեպ մեր վերածնվող.Ո չ մեր երկիրն է շվայտ ՀռոմԵվ ո՛չ էլ ինքդ — նոր մի Նազոն:
Իզուր ստին այդ, մթին գերիԴու անիծում ես ուժը մեր նոր. —Դու այդ ուժի՛ց ես փախել ելնողԵվ ո՛չ թե, ո՛չ թե արքաներից:
Եվ գաս եթե դու երկիրը մերԵվ նույնը, նույնը, նույնը մնաս —Մեր նոր արևը չի գուրգուրեՔո այդ երգերը մահամնա:
Քեզ կընդունե այն աշխարհը հին,Որ դեռ ծամում է մամուռ ու ցեց,Բայց այդ արևը ձմեռայինԴժվա՛ր թե սիրտդ տաքացնե:
Եվ կմնաս դու տխուր ու ծեր,Այդ նո՛ւյն ձմեռը քո ցուրտ հոգումԵվ հուսահատ ու որբ կլինեսԻնչպես հեռու այս Վենետիկում...
1925 հունվար Վենետիկ
ՊՈԵՄ ՀԵՐՈՍԱԿԱՆ
ՊՐՈԼՈԳ
I
Լեֆյան թմբուկը թողած մի կողմ,Հատվող տողերը նետելով դեն,Կրկին խրթին մի խոր դողովԱռնում եմ յամբ ես ու քողաղոտ,Որ մեր պայքարը քնարերգեմ:
Կռվի շռինդ էր, թինդ էր երեկ,Երեկ ճակատ էր ու բարիկադ,Երեկ ճչում էր ամե՛ն մի քարՈւ պայքարում էր ամե՛ն տերև:
Ելել էր կյանքը հունից երեկՈւ կոտրատում էր խութերն իր հին.Հատվող տողեր էր երեկ բերելՊոեմներին իմ ու երգերին...Երբ սուր սուլում էր կյանքի քամին,Ճչում էր կյանքը, ինչպես շչակ —Օ, հարկավոր էր այնպե՛ս ճչալ,Որ որոտո՛ւմ էլ իմանային:
Այսօր մեր կյանքը հանգիստ է քիչ,Ռումբի շաչյունը այսօր չկա.Թեկուզ այսօր էլ դեռ կա Չեկան,Սակայն գործում է սառն ու հանգիստ:
Թեկուզ մեր կյանքը հորձանք է դեռ,Թեկուզ պայքարը կրկի՛ն համառ —Բայց դադարել են հո հողմահարՈրոտումները թնդանոթի:
Եվ ես առնում եմ քնար եթե,Փոխում եմ զենքս, — սակայն գիտեմ՝Թնդանոթները երբ աղմկեն —Կրկին տողերս կդառնան թեժ...
II
«Երեկ...»:
Բառում այս որքա՛ն փորձանք,Որքան կրա՛կ կա ու կամք անկոր.Ես ո՞նց երգեմ այս խաղաղ հանգովԱյն տարիները անվերադարձ...Ամեն մի ժամը՝ հիմա մի հարց,Ամեն վայրկյանը՝ զարմանք մի հուր.Ամեն մի քայլը` սխալ դրած`Փոխել կարող էր կյանքը` մահու:
Խոր վարանքո՛վ մի, անհուն ահով,Ես մոտենում եմ հիմա մեր այնՏարիներին թեժ ու հողմահար,Երբ մութ էր դեմը, անապահով:
Երբ հողմերում խուլ ու մթագին,Ինչպես գարնանը ելման ջրեր —Հորդել գալիս էր ուժ մի նորեկԱնկազմակերպ դեռ, անգիտակից...Երբ խորշերից խոր, կյանքի տակիցԵլնում էր ուժը մեր ապագա.Հորդում էր կամքը իր ահագինՄեր հորձանուտը բանվորական:
Երբ մեր երկրում հին, ուր շարունակՔեռի Նիկոլն էր նիզակ ճոճել —Ելնում էր նո՛ր մի, նո՛ր մի բանակ,Որ Հոկտեմբերն էր կյանքի կոչել...Օ, երկունքո՛վ խոր, մահվան գնով,Կոփվում էր կյանքը մեր իրական.Ցավով ելնում էր արև մի նորԵրկրի վրա մեր նաիրական...Գնում էր կյանքը անդարձ հունով,Քանդում էր հինը, ոնց զառանցանք —Ու բարձրանում էր էպոս մի նորՏարիներից այն՝ դժվար անցած...
III
Հիմա ելնում են ահա իմ դեմԱյն տարիները, արդեն անցած.Եվ այն դեմքերը, որ հրեղենՏարիներո՛ւմ այն հերոսացան...Ելնում են դեմս, ժպտում են ինձ,Կանչում են բա՛րձր, բա՛րձր ձայնով —Եվ հարազատ է ամեն մի ճիչԱյնպես հոգուն իմ, սրտին իմ` մո՛տ:
Ողջո՛ւյն, ողջո՛ւյն ձեզ, իմ ընկերնե՛ր,Իմ հերոսնե՛ր նոր` ելած երեկ.Հիմա ձեր կամքն է երկրում ելել,Ձեր հաղթանա՛կն է ամենուրեք...Անհուն լույսով մի, մի նո՛ր փայլովՄեր աչքերի՛ դեմ պայծառացած`Ահա գործե՛րը ձեր արյունոտԵվ բախումները արճիճափայլ...Եվ ժողովուրդը իմ նաիրյանՀրե հողմո՛վ ձեր, հողմո՛վ ձեր տար,Եվ կռիվները այն անդադար,Եվ քաղաքները՝ իրար վրա...Դեռ կյանքը ա՛յլ էր, տագնապը` այլ,Մի ա՛յլ ոգի էր երկրում տիրում,Բայց աչքերի՛ դեմ ձեր երերունՀուրհրատում էր ուրի՛շ մի փայլ:
Երկրում դեռ մուժ էր ու մեգ մռայլ,Երկրում տիրում էր նաիրյանը...Բացել էր մահը իր բերանըԵվ սպասում էր անայլայլ:
Տարիներում այն դեռ ո՞վ գիտեր,Որ խորշերո՛ւմ խոր, կյանքի տակինԵռում էր ուժը մեր ահագին,Մեր հորձանուտը ահագնաթև:
Եվ չտեսա՞վ իմ սիրտը միթեՄութ հողմերում այն — ո՛ւժը մեր նոր,Որ վարանքո՛վ մի դեռ նո՛ր, դեռ նո՛րԵլնում էր նո՛ր էր, նո՛ր էր հորդել...Եվ մի՞թե, մի՞թե, մի՞թե չերգե՞ցԵվ չողջունե՞ց իմ սիրտը խնդունԱյն առավոտը — այն խոր մթնում,Խոր խավարո՛ւմ այն — արևն այն կեզ:
Երկրում երբ մա՛հ դեռ ու մուժ կար մի`Այն ո՞ւմ հայացքն էր անահասաստ,Որ մեր գալիքը այնքա՛ն կարմիրԵվ այնքա՛ն, այնքա՛ն պայծառ տեսավԵվ շատերի՛ն դեռ թվում էր երբ,Թե գերեզմա՛ն է մեր դեմ բացվում —Իմ աղաղակը, իմ երգը չէ՞ր`Հնչեց խանդո՛վ խոր ու խաղացկուն…Խո՜ր հիացքով մի ու խինդով խորԵս ողջունեցի այգը երկրիսԵվ ավետեցի թինդով երգիսԵրկրիս թռիչքը ու բախտը նոր:
Եվ աղմկում են եթե այսօր,Ղժժում են շուրջս ձայներ նորեկ —Ես հարցնում եմ թախիծով խոր. —Ձեր ձայնը ո՞ւր էր, ո՞ւր էր երեկ...Ինչքան էլ խորը ես դեգերեմ,Ինչքան երթին ձեր լինեմ «օտար» —Գիտեմ` երկիրս ինձ փա՛ռք կտաԵվ սերունդները ինձ կներեն...
1925, Հռոմ
ԻՄ ԸՆԿԵՐ ԼԻՊՈՆ
(Բալլադ մանկության, բախտախաղի, պայքարի և հերոսության մասին)
Ընկեր Լիպարիտ Մխչյանի հիշատակին
Մանկությունը հիշելիս` սիրտս դառնում է գինով...Ես մի ընկեր ունեի՝ Լիպո անունով:

Ինչքան հիշում եմ նրան` աչքերիս հանդեպՄի նաիրյան տեսարան բացվում է հապճեպ:

Փռվում է դեմս իսկույն մի փողոց խաղաղ,Ու փողոցի անկյունում — մի վտիտ տղա:

Նիրհում է Կարսը` խաղաղ ամառնամուտին...Ինչքա՛ն վտիտ է տղան այդ ոտաբոբիկ:

Նա նստած է մի քարի — տասնամյա տղան,Ու նիրհում է առաջին — մի ցածլիկ սեղան:

Կլոր սեղան է ցածլիկ, մեջտեղում — մի չարխ.Բախտախաղ է մանկական — կոպեկնոց վիճակ:

Տո՛ւր մի կոպեկ ու խփի՛ր, — թե բախտդ բանեց —Մի տուփ լուցկի, կամ մի տուփ քորոց կհանես:

Կապուտաչյա այդ տղան, ա՛խ, ինչքա՛ն էր չար.Մեզ հետ կռվում էր հաճախ, ծեծվում չարաչար:

Բախտը ժպտար եթե մեզ ու լուցկի հաներ —Նա իր չարխը կծռեր ու կռիվ կաներ:

Ուներ բարի նա մի մայր` ծեր ու չքավոր.Միակ նեցուկն էր նա տան բոլորին պահող:

Ինչքան հիշում եմ հիմա մանկությունս ես —Կապուտաչյա այդ տղան ելնում է իմ դեմ:

Տեսնում եմ միշտ նրան ես իր չարխի առջև...Հետո օրեր անցան շատ, սլացան հապճեպ:

Ու կորցրի ես նրան: 
— Աշխարհում այնինչԵկան օրեր հուրհուրան, տարիներ անջինջ:

Պատերազմներ եղան մեծ, պայքարներ բազում —Եվ ամբողջ կյանքը փոխվեց, ինչպես երազում:

Դասակարգեր ընկան հին ու ելան նորեր —Օրեր վառվառ ու անգին, անմոռա՞ց օրեր…
Մի օր ելանք ու առանք Երևանը մենք —Հետո դաշնակը շարժեց մաուզեր ու զենք:

Նահանջեցինք քաղաքից մենք լուսաբացին —Եվ ընկերոջս նորի՛ց ես հանդիպեցի. —
Երկու ամիս էր արդեն ճակատում էինք —Վերջին օրերը միայն մենք հանդիպեցինք:

Լիպարիտ էր դարձել նա, իմ ընկեր Լիպոն,Արշավում էր բանակում՝ ռազմի շապիկով:

Նա զինկոմն էր մեր գնդի, մեր գնդի հոգին.Անճանաչ էր համարյա՝ գորշ շինելն հագին:

Ճանաչեցի սակայն ես: 
— Մոտեցա նրան,Ասի՝ հիշո՞ւմ ես, Լիպո՛, Կարսը նաիրյան…
— Հիշո՞ւմ ես չարխը քո էն... — Նա ժպտաց, ու խիստԱսաց — Գնում ենք էգուց. Պատրաստվի՛ր, Եղի՛շ:

— Դե, էն չարխը... նա չկա՛... չկա... 
Հիմա մենքՈւրի՛շ չարխեր պիտի այս աշխարհում շարժենք:

Բախտախաղ չէ սակայն սա, այլ կռիվ ու կամք.Լուսաբացին մենք պիտի առաջանանք…
— Դաշնակը խաղ է կարծում, հանաք է անում...Դե, կխոսենք մի լավ — Երևանում…. . . . . . . . . . . . . . . . . . . . . . . . . . .
…	Լուսաբացին մենք անցանք գրոհի, —Լուսաբացին խփեցին Լիպոյին...
Լուսաբացին նա ընկավ կռվում,Երբ հաղթանակն էր վառվում, փռվում:

Ընկավ կռվումՄեր զինկոմն արի.Ընկավ ԼիպոնԵրևանիՃանապարհին...
...Լուսաբացին Երևանը երևաց.Լուսաբացին մենք մտանք Երևան:

Լուսաբացին մեր բանակը հաղթականՔաղաք մտավ՝ հետը կարմիր մի դագաղ...
Լուսաբացին ո՛չ մի «ախ» —Սակայն —
Լուսաբացին դրոշներ հուրհուրանԻջան ընկեր ԼիպարիտիՎրա...Խոնարհվեցին դրոշները բանակի —Ու պառկած էր իմ ընկեր Լիպոն՝Ռազմի կարմիր իր զգեստներն հագին:
— Փա՛ռք քեզ, փա՛ռք քեզ,Մեր զինկոմԱրի. —Փառք, որ ընկարՀաղթանակիՃանապարհին…. . . . . . . . . . . . . . . . . . . . . .Հիմա Լիպոն իմ չկա, նա չկա հիմա, —Ո՞վ չի սակայն երազում այդպիսի մի մահ…
Նա պառկած էԿոմունարներիԱյգում.Փա՛ռք քեզ, ընկածՄեր քաջարիԶինկո՛մ:

Դու պայքարիԴրոշ եղարՎառ մի.— Թե տեսնեի՛ր ի՛նչ է դարձելՄեր ԲանակըԿարմի՛ր:

Նա աշխարհում բանակն է, օ,Առաջի՛ն:
Եվ ո՛չ մի ուժ չի՛ դիմանա առաջին:

Ննջի՛ր խաղաղԿոմունարներիԱյգում.— Փա՛ռք քեզ, ընկածՄեր քաջարիԶինկոմ.,,
1926
ԲԱԼԼԱԴ ԳԵՂՋԿԱԿԱՆ
(Աղջիկները պարում են ու երգում)
— Սիրո՛ւն աղջիկ, ո՞ւմն ես սիրում աշխարհումՍավետական էս մեր սիրուն աշխարհում:

Քաղքից էկած էն տղին եմ ես սիրում,Ճակատը բաց էն տղի՛ն եմ ես սիրում,Աչքերը շող էն տղին եմ ես սիրում,Մաշին քշող էն տղին եմ ես սիրում...
Ընչի՛ համար դու չես սիրում էն տղին,Բոյը սիրուն, բուսը սիրուն էն տղին,Հոնքը կիտած, բեղը սրած էն տղին,Գլխին սև-սև փափախ դրած էն տղին,Մաուզերը կողքին կախած էն տղին,Մեր հանդերից հեռու փախած էն տղին...
Ընչի՛ սիրեմ բեղերը ցից էն տղին,Հո՛ղը դնեմ սև ու անսիրտ էն տղին,Ձեռքը տռուզ, խելքը տռուզ էն տղին,Թալան տվող, լիրբ ու հարուստ էն տղին,Մաուզերին ձեռքը դրած էն տղին,Ըռանչպարի շիվան ու լաց էն տղին...
Էն ո՞նց եղավ, որ քեզ սիրեց էն տղեն:
Շեկ մազերի՛ս աչքը չռեց էն տղեն,Արնոտ աչքը վրես ածեց էն տղեն,Մաուզերից կրակ բացեց էն տղեն.Ալևորիկ մորս ծեծեց էն տղեն,Ջահել սրտես արուն ծծեց էն տղեն…
Ե՞րբ պատահեց էդ բոլորը աշխարհում:
Երբ դեռ սև էր խալխի օրը աշխարհում,Երբ դաշնակի ձեռն էր տիրում աշխարհում,Երբ ունևոր-տե՛րն էր տիրում աշխարհում:
Երբ ռանչպարին արև չկա՛ր աշխարհում,Երբ ռանչպարի օրն էր խավա՛ր աշխարհում ...



 --------------------------------------- 


— Էն ո՞նց եղավ քշեց հորըդ նա գեղից,— Եկավ, քշեց քաջ ախպո՛րդ նա գեղից,Կրակ տվեց, ավար հանեց նա գեղիցՔիչ էր մնում` քեզ էլ տաներ նա գեղից...
— Էդ էն կրակ, ցավ տարին էր մեր գեղում,Երբ սև կրակ ու արին էր մեր գեղում,Ըռանչպարը թվանք առավ մեր գեղում,Էն սև տղեն մի հավ դառավ մեր գեղում:

Հետո էն սև Սեպուն էկավ մեր գեղում,Էկավ, փռեց կրակ ու ցավ մեր գեղում,Ըռանչպարին գերի առավ մեր գեղում,Արունն էլավ — սելավ դառավ մեր գեղում...Թվանք առած՝ փախավ հերըս մեր գեղից,Հետը փախավ քաջ ախպերըս մեր գեղից,Ինչքան ռանչպար-տղամարդ կար — մեր գեղիցԵլան գացին Ղասախու սար մեր գեղից...
Հետո էկավ, գեղը տիրեց էն տղեն,Շեկ մազերիս աչքը չռեց էն տղեն,Արնոտ աչքը վրես ածեց էն տղենՄաուզերից կրակ բացեց էն տղեն,Ալևորիկ մորս ծեծեց էն տղեն,Ջահել սրտես արուն ծծեց էն տղեն...— Հետո էկան վառման օրեր, հետո կռվի օրեր էկան,Գեղից գացած իմ ախպերներ պոպոզավոր, հուրհեր էկան.Ալևորիկ իմ հե՛րն էկավ...Իմ բայլշևիկ ախպե՛րն էկավ...
— Էն օրվանից, երբ ախպերս էկավ գեղ,Երբ բալյշևիկ, ռանչպար հերս էկավ գեղ—Կարմիր գարուն, կանաչ արև էկավ գեղ,Բանվոր տղից, քաղքից բարև էկավ գեղ…Մաշին նստած` բանվոր տղեն էկավ գեղ, —Ոնց որ գարուն մի հրեղեն — էկավ գեղ…
Ընչի համար էլ ես սիրեմ էն տղինՄազերը սև, աչքերը սև էն տղին,Հոնքը կիտած, բեղը սրած էն տղին,Գլխին սև-սև փափախ դրած էն տղին,Մաուզերը կողքից կախած էն տղին,Մեր հանդերից հեռու փախած էն տղին...Իմ ուզածն է քաղքից էկած էն տղեն,Աչքերը բաց ու սիրտը բաց էն տղեն,Գլխին կաշվե գլխարկ դրած էն տղեն,Ըռնչպարի սրտով սիրած էն տղեն...
Ես էն տղի տեսքն եմ սիրում աշխարհում,Մաշին քշող ձեռքն եմ սիրում աշխարհում,Նրա անուշ երգն եմ սիրում աշխարհում,Սավետական էս մեր սիրուն աշխարհում...
1928
ԲԱԼԼԱԴ ԳՆԴԱՊԵՏ ՏՈՄՍՈՆԻ,ԿՈՄԵՐԻՏ ՏՂԻ ԵՎ ԳՈՐԾԱԴՈՒԼԻ
ՄԱՍԻՆ
Քաղա՛ք իմ, քաղա՛ք իմ, քաղա՛ք իմ — Բաքու —Որքա՛ն հեքիաթնե՛ր կան այս գորշ քաղաքում...
Ես ունեմ ընկեր մի, ընկեր մի մոտիկ,Նա մեջքին կապում է մի բարակ գոտի,Նա գլխին դնում է հասարակ կեպի —Իսկական մի հերոս է չգրված վեպի,Հասարակ բանվոր է նա Բալախանում —Փորում է նա հողը ու նավթ է հանում:

Քաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթնե՛ր կան այս գորշքաղաքում...
Այս վտիտ բանվորը, այս վտիտ տղանԱյն տարին եղել է համարյա խոխա:
Այդ այն մութ տարին էր, երբ ծովի բացիցԳրավեց քաղաքը մեր — անգլիացին:
Երբ եկավ, նստեց նա ու հպեց պատինՄեր ըմբոստ քաղաքն ու պրոլետարիատին:
Տոմսոնի կոշիկն էր քաղաքում տիրում. —Թշնամին դաժան էր, բարեկամն — հեռու...Բայց ե՛րբ է բանվորը լռել աշխարհում, —Նա խուլ պայքարո՜ւմ էր, անդո՛ւլ պայքարում:

Քաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթնե՛ր կան այս գորշ քաղաքում...
Այդ մութ օրերին էր, երբ մի օր բերինԼցրեցին բանտերը մեր ընկերներին:
Եվ վաղ առավոտը, հանկարծ, դեմուդեմ —Մեր վտիտ տղին այս կանչեց Կոմիտեն:
Գաղտնի Կոմիտեն մեր կանչեց ու ասաց.« — Դու քաջ կոմերիտ ես` հասակդ առած,Քո հայրը բանվոր է, ինքդ պրոլետար.Տեսնո՛ւմ ես թղթերը. — վերցրո՛ւ ու տա՛ր:
Մերոնք գործադուլ են պատրաստում արդեն.Այս խոզ գնդապետը ելել է մեր դեմ —Ուզում է ողջի՛ն նա դարձնի գերի.Կտանես այս թղթերը նրա զորքերին,Կմտնես փողոցներր խռիվ ու բանուկ —Իբրև թե աֆիշ ես հանգիստ բաժանում»: 
—
Քաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթներ կան այս գորշ քաղաքում...
Հրճվանքից շողաց մեր քաջ տղի հոգին,Կարծես թե նա տերը դարձավ քաղաքի.Աչքերում ցոլաց մի խնդություն անհուն. —Տեսեք` ինչ գործեր են նրան վստահում...Ճերմակ թերթիկները գրպանը խոթեց. —Իսկի չվախի՛ թող գաղտնի Կոմիտեն:
Ու վազե՛ց, վազե՛ց նա սրտի դողոցով.Դիմացից՝ մի վաշտ էր անցնում փողոցով, —Զսպելով սրտում իր մի կրծող, մութ բան —Մոտեցավ նրանց նա ու ասաց «Գուդբայ»...Ասաց, ծիծաղեց նա կամաց, ինքնիրեն —Ու հանեց թերթիկները, սկսեց ցրել...
Քաղա՛ք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթներ կան այս գորշ քաղաքում...
Այս ի նչ քաջ տղա՛ է, այս ինչ լավ ցրիչ...Բոլոր զինվորները մեկ-մեկ վերցրին:
Սակայն հայհոյանքը կոկորդում զսպած՝Մեր տղի գլուխը արնոտեց սպան:
Հարվածից, գլուխը արնոտեց աղի —Կարմիր կաթիլները թափվեցին հողին...Բայց երկրորդ հարվածը երբ օդում շողաց —Արդեն չքացել էր, կորել էր տղան...
Քաղաք իմ, քաղա՛ք իմ, քաղա՛ք իմ — Բաքու, —Որքա՛ն հեքիաթնե՛ր կան այս գորշ քաղաքում...
Հևիհև հասավ մեր Կոմիտեն տղան.Արնոտած երեսը հրճվանքից շողաց.Կապեցին գլուխը, դրին անկողին.Ուղարկող ընկերը համբուրեց տղին...Հետո գործադուլ մեծ եղավ քաղաքում —Ելան բանվորները — ու հաղթեց Բաքուն:
Ամբողջ պրոլետարը կանգնեց դեմուդեմ —Խոզուկ Տոմսոնին այն հաղթեց Կոմիտեն...
Հաղթեց գործադուլը ինգլիշ զորքերին —Բաքվի պրոլետարը չդարձավ գերի.Սարսեց գնդապետը մեր ուժից անթիվ —Եվ ելան ընկերները Բայիլի բանտից...
Քաղա՛ք իմ, քաղա՛ք իմ, քա՛ղաք իմ — Բաքու, —Որքա՛ն հեքիաթնե՛ր կան այս գորշ քաղաքում...
Կեցցե՛ գործադուլը, կեցցե Կոմիտեն,Կեցցե՛ և փոքրիկ այն, կոմերիտ տղեն,Կեցցե՛ մեր պայքարը ու կամքը արի—Կեցցե՛ն բանվորները համայն աշխարհի...
Քաղա՛ք իմ, քաղա՛ք իմ, քա՛ղաք իմ — Բաքու, —Որքա՛ն հեքիաթնե՛ր կան այս գորշ քաղաքում...
1928
ԲԱԼԼԱԴ ՔՍԱՆԸՎԵՑԻ ՄԱՍԻՆ
I
Ամեն առավոտ ծեգին,Երբ քնից զարթնում է Բաքուն,Երբ, ելած գիշերվա մեգից,Արթնանում է կյանքը քաղաքում, —Երբ ձայնով աշխույժ ու հնչուն,Քաղաքի բոլոր մասերիցՇչակները գործի են կանչումՊրոլետարներին, —Քաղաքի ծայրերից բոլորՁգվելով երբ շարան-շարանԲանվորները հոծ խմբերովՇտապում են դեպ գործարան, —Ամեն առավոտ ծեգին,Այդ ժամին գորշ, մխերանգ —Ձուլվելով երթին ամենքի —Քաղաքից անցնում են և նրանք:

II
Քսանըվեց հոգի են նրանք —Եվ խոհուն, մտազբաղ են բոլորը:
—Առջևից գնում է նա —Երկաթյա Կարմիր Կոմանդորը:
Քայլերով հաստատ, համաչափ.Հետևում են նրան ընկերները,Ընթանում են քայլերով շտապ,Շտապում են դեպի վիշկաները:
Աննկատ, ձուլված ամենքին,Քայլում են նրանք դեպի ծովը.Ողջունում են ջրերը դեմից,Համբուրում է հովը:
Համբուրում է դեմքերը քամին,Շշնջում է խոսքեր հյուսիսի.Երկաթյա շքախումբ է դա մի —Գնում է զորահանդեսի: 
—
III
Քայլերով հաստատ, համաչափԸնթանում են նրանք խմբովին,Անցնում են բուլվարի միջով,Մոտենում են ծովին:
Խփում է ծովը ափերին,Երկինքը գորշ է, կապար,Ճոճվում են նավերը սևերիզ`Շղթայով ափին կապած:
Իսկ հեռուն — ուրիշ նավեր,Կողերով ծանր նստած՝Սահելով գնում են վեր —Դեպի Պարսկաստան...Գնում են դեպի Էնզելի,Գնում են դեպի Իրան:
Տանում են երկրից ԼենինիՄի հեղուկ ալ-հուրհուրան:
Նայում են նրանք նավերինԵվ իրենց շրթերով անբառ,Անսահման խինդը դեմքերին`Շշնջում են. — Բարի ճամփա...
IV
Տեսնում են ապա հեռևումԵվ ուրիշ նավեր նրանք.Մշուշում նրանց երևում,Արևում են ափեր հուրհուրան:
Տեսնում են նավեր ծանրակող,Որ ջրերը խորունկ արխած՝Գնում են դեպի Կրասնովոդսկ,Գնում են դեպի Հաշտարխան...Նայում են կարոտով անդուլԱյդ հեռու ափերին նրանք.Մի երգ է այնտեղից թնդում,Խնդալով ողջունում նրանց:
Դաշտերում անբեր ու ամաՏեսնում են հազար նվաճումԵրկաթե անտառի նմանՍերունդնե՜ր են ելնում ու աճում:
Հասնում են նրանց ականջինՎիթխարի մուրճերի ձայներ.Շչակնե՛ր են թնդալով կանչում.Աշխատանքն է հնչում այնտեղ:
Լսում են նրանք այնտեղիցԲյուրավոր ոտքերի դոփյուն.Քրտի՛նք է բարձրանում հանդերից,Մի կուրծք է անդուլ տրոփում:
Նայում են հրճվանքով անհուն —Ու խնդուն եռանդով ջամբածԿոմանդորը ձեռքով է անում —Ու թեքում են նրանք ճամփան...
V
Ու, կրկին հեռուն նայելով,Քայլերով հաստատ, համաչափ,Անցնում են նրանք Բայիլով,Մտնում են քաղաքը նվաճած...Տարիներ են անցել կորովի,Սուրացել, գնացել անդարձ —Ու ելել է նահանջող ծովիցՄի ամբողջ նո՛ր նավթանտառ:
Ուր ծովն էր առաջ շառաչումԵփվելով զուր եռանդից —Վիշկաներ են հիմա աճում,Վիշկաներ անծայր, անթիվ:
Թնդում է երկիրը նվաճած,Շնչում է եռանդ ու կրակ,Անցնում են քայլերով համաչափ,Երկաթե քայլերով նրանք:
Դեմքերով՝ վառված արևից,Մազութով, մրով ծեփածՎիշկաները կեցած բարևիԱսում են. — Բարև՛, Ստեփան...Աշխատում են, եռում են բոլորը.Մրոտած դեմքեր ու ձեռներ: 
—Հիացած՝ Կարմիր ԿոմանդորըՇշնջում է, — Բարև՛ , ընկերնե՛ր: 
—Ու մտնում են նրանք վիշկաները,Երկաթե քայլերով շրջում.—Դառնում են փոկերն, անիվները,Եռանդի ձայնով շշնջում:
Շշնջում է Կարմիր ԿոմանդորըՓոկերի աղմուկի միջից —Եվ լսում են, լսում են բոլորըՆրա ձայնը ջինջ ու վճիտ:

VI
Եվ ասում է նա — Կոմանդորը. —«Տոկացե՛ք, ընկերնե՛ր անգին.Ձեր ամեն մի փորած նավթահորըՄի քա՛յլ է ցանկալի կյանքին:
Բացվել է հորիզոնը լուսե,Պայքարով ակոսել մի կյանք.Ձեզ համա՛ր գիշերով մի սևԱվազե դաշտերում մենք ընկանք:
Քսանըվեց էինք մենք, քսանըվեց,Բայց անթի՛վ, անթի՛վ է մեր անունը.Ոչ գնդակը մեզ սպանեցԵվ ո՛չ էլ կսպանե հոգնությունը:
Քանի կաք, ընկերնե՛ր, քանի կաք,Քանի կա աշխատանքը անդուլ —Մեր երթին — վախճան չկա,Մեր պայծառ գործին — պարտություն:
Տոկացե՛ք, ընկերնե՛ր, մենք ձեզ հետՏոկացե՛ք, ընկերնե՛ր անգին,Որ անցնենք այս նեղ արահետըԵվ հասնենք ցանկալի կյանքին...»:

VII
Շշնջում է Կարմիր ԿոմանդորըՓոկերի աղմուկի միջից —Եվ լսում են, լսում են բոլորըՆրա ձայնը ջինջ ու վճիտ:
Ու անտես ամենքին, ինչպես ռիթմը,Այնտեղից ելնում են նրանք,Թողնելով սրտերում հուր շռինդ մի,Վառելով անմար մի եռանդ:
Ու կրկին, հրճվանքով անհուն,Գլուխը բարձր ու ուղիղ`Կոմանդորը ձեռքով է անումԵվ փոխում են նրանք ուղին:
Հռնդում է դեմից քամին,Բայց անշեղ քայլերով նրանքԱնցնում են Բալախանի,Մտնում են գործարան ու հանք:
Շրջում են այդպես ամենուր,Մտնում են գործարան, զավոդ,Դեմքերին իջնում է մուր,Շորերին նստում է նավթի հոտ:
Եվ մինչև բարձրանում է օրը,Դառնում է թնդացող ցերեկ —Շրջում է Կարմիր Կոմանդորը,Լինում է ամենուրեք:
Սուլվելով դարձող փոկերին,Աղմըկող ռիթմերի միջիցԽոսում է ընկերներինԻր ձայնով հաստատ ու վճիտ:
Ու, ռիթմի նման անտես.Ձուլվելով սրտերին նրանց —Շշնջում է, շնչում է անվերջ,Անդադար ավյուն ու եռանդ:

VIII
Եվ ապա, երբ դառնում է օրըՇառաչուն, թնդացող ցերեկ —Իրարից բաժանվում են բոլորը,Ցրվում են ամենուրեք:
Մտազբաղ, գլուխը թեքած,Քայլերի համաչափ զարկով —Ստեփանը դնում էՑեկա, Ջափարիձեն — դեպիՍովնարկոմ:
Գնում են և մյուս ընկերները,Ամենքին անտես քայլերովԱնցնում են բոլոր փողոցները,Մտնում են հիմնարկները բոլոր:
Սրտերում անբոց մի կրակ,Պայքարում կոփված խոսքերովԱմենուր շնչում են նրանքԱնդադար եռանդ ու կորով:
Աշխատանքը անտակ է, մեծ է,Թշնամին անտես ու դժնի —Եվ շրջում են այդպես ՔսանըվեցըՄինչև իրիկունը իջնի:
Շրջում են անվերջ, շշնջում են,Առօրյա աշխատանքը հսկում,Մինչև իրիկունը իջնում էՈւ վառում կրակներ ոսկուն:
Եվ իջնում է երբ իրիկունը,Որ հոգնած սրտերին նստի —Քսանըվեցը անխոս հեռանում են,Գնում են հանգստի:

IX
Եվ ամեն առավոտ, երբ օրըԲարձրանում է՝ հոգսը թևին —Շրջում է Կարմիր ԿոմանդորըՔսանհինգ ընկերներ ետևից:
Շրջում են բոլոր վիշկաները,Մտնում են գործարան ու հանք —Քսանըվեց կարմիր ընկերնե՛ր են,Քսանըվեց մարտիկներ նրանք:
Ձուլվելով դարձող փոկերին,Աղմըկող ռիթմերի միջիցԽոսում են ընկերներինՁայներով հաստատ ու վճիտ:
Ասում են նրանք. — Տոկացե՛ք,Տոկացե՛ք, ընկերնե՛ր անգին,Վառվել է հորիզոնը լուսե,Առավոտը ցանկալի կյանքի:
Քանի կաք, ընկերնե՛ր, քանի կաք,Քանի կա աշխատանքը անդուլ —Մեր երթին — վախճան չկա,Մեր պայծառ գործին — պարտություն…
1928
ԽՄԲԱՊԵՏ ՇԱՎԱՐՇԸ
I
Փողոցում լռություն էր ու թանձր խավար,Առավոտը մոտ էր, բայց դեռ չէր բացվում —Իսկ հյուրանոցում խմբապետ ՇավարշըԽմում էր, խմում էր ու մուժով լցվում:
Խմբապետ Շավարշը: 
— Մի հաղթ տղամարդ:
Երեսին՝ վերից վար՝ դաշույնի հարված.Այդ հարվածն համարում էր իր դեմքի զարդը`Մանավանդ, երբ դժգոհ էր ու մի քիչ հարբած:
Այդ հարվածն — ու բեղերը: 
— Դեղին ոլորած,Երկու խուրձ հրեղեն, երկու առու,Որ, ծանր, իջնելով կզակի վրա —Նրան տալիս էին «քաջի» համարում:
Եվ մռայլ աչքերը բիբերում արյուն,Եվ խիտ հոնքերի գերանդին...Նա իրեն համարում էր — անհաղթ արու,Որպես հրաշք՝ ելած հայ ցեղի արգանդից:
Շավարշը խմում էր: 
— Լուռ, մռայլ բազմած,Սեղանի գլուխը, որպես ամպ՝ ծանր.Եվ ամեն մի բաժակը քամածՆրան դարձնում էր ավելի համր:
Մենակ չէր Շավարշը: 
— Նրա հետ նստածՆրա քաջ խոխեքը, իր խմբի տղերքը՝Իրենց խմբապետի հռչակին վստահ՝Անվերջ խմում էին — ու հոսում էր երգը:
Իգդիրցի Եգորը, Ղարսեցի Հարոն,Մշեցի Թաթիկը ու Սաքոն Ղաչաղ,Որոնցից վախենում էր անգամ ինքը — Դրոն,Որ իրենց կանչել էր առավոտը վաղ:
Նա նրանց կանչել էր առավոտ վեցին,Շավարշին կարգադրել էր, որ բերի իր խումբը.Գիտեին, որ ուզում է ուղարկի գործի, —Եվ ահա Շավարշը մինչև այդ — խմում էր:
Շավարշը մռայլ էր: 
Մի մթին կասկածՕձի պես կրծում էր նրա սիրտը.Սեղանի գլուխը մութ, մռայլ բազմածԱնդադար խմում էր ու հայացքը — բիրտ էր:
Կանչել է Դրոն առավոտ վեցին, —Մտածում էր Շավարշը, — բայց ինչու է կանչելԱսաց՝ ղրկելու է կարևոր գործի —Եվ թողեց, որ կասկածը մինչև լույս տանջեԵվ ուտի իր սիրտը: 
— Ինչո՞ւ չասաց,Թե այդ ի՞նչ գործի է ուղարկում նա.Ուղեղում վխտում էր կասկած հազար.Մտածում էր՝ գնա՞, թե չգնա:
Ո՞վ գիտե Դրոյին: 
Այո: 
Ո՞վ գիտե:
Կարող է սարքել հազար դավ: 
Դրոն:
Դժվար է կռվել հետը:
Չուզեց խաթրով անի — կանի զոռով:
Կհանի իր վրեժը: 
— Երեկ չէ՞ր միթե,Որ Շավարշն սպառնաց շտաբը քանդել:
Ինչո՞ւ: 
— ՈրովհետևՌուսահայ սպաներն են իշխում այնտեղ:
Ռսացած սպաները: 
—Օսլայած տղերք,Ձեռքերին ձեռնոցներ, դեմքերին՝ պուդրա:
Ո՛չ զենք են տեսել, ո՛չ կռիվ: 
— ՄերկԱղջիկներ են միայն տեսել դրանք..Եվ դրանք ահա, այդ լակոտները,Որոնց ինքը կարող է տանել բաղանիք —Ուզում են, որ խմբապետներըԻրենց ձեռքին դառնան կույր խաղալիք:
Ուզում են տիրանան երկրին, բանակին,Հաստատեն ռսացած մի իշխանություն.Բայց ոնց նա կռանա դրանց տակին.Կնի՞կ է ինքը, թե կատու...Իսկ Դրոն, իգդիրցի այդ խմբապետը,Որ եղել է հերոս, անվախ տեռորիստԴրոն — նրանց հետ էԵվ ուզում է դառնա մինիստր:
Ռազմական մինիստր: 
— Լա՛վ Լա՛վ:
Հետո՞: 
Ի՞նչ պիտի անի հետո նա:
Դե, որ մինիստր դառավ —Կարող է բոլորին տա գետնովը:
Կարող է հավարի իգդիրցիներին,Բռնոտի բոլորին, զինաթափի,Սպանի, ջանդակները շներին քցի,Որ ծաղկի իր շտաբը...Խռնվեցին մտքերը Շավարշի գլխում.Գլուխը ծանրացավ, լցրեց ու խմեց:
Սրտում մռմռացող կասկածը խուլԴառնում էր հետզհետե մեծ:
Դե, Դրոն — թագավոր է: 
— Դեռ երեկ էրՍպանեց իր տղերքից երկուսին,Որովհետև այդ տղերքըՀարբած՝ թքել էին մեկի երեսին:
Կառքից իջեցրել էին ու դեմքին թքել.Հետո դուրս էր եկել, որ մինիստր է...Դե, տղերքը — հարբած են եղել.Հարբածին — էլ ի՞նչ մինիստր:
Թքել էին դեմքին ու նստել նրա կառքը,Մինիստրի կառքը, — վա՛յ, հարամզադե՛ք..Բայց հո չկործանվե՛ց աշխարքը.Մինիստրը աշխա՞րք էր ազատել...Իհարկե, սխալ էր: 
Իհարկե, ԴրոնՎարվել էր անվայել, վարվել էր տմարդի.Խաբելով կանչել էր նրանց միլիցիատուն —Այդպես չի վարվի տղամարդը:
Խաբելով կանչել էր, թե կների.Տղերքն էլ եկել էին, — և ահա միամիտՆրանց հանել էին կամերիցՈւ կռնակից խփել... 
Միայն միԻնչ-որ հարբած մարդու ներկայությամբ...Սուս ու փուս: 
Գաղտագողի: 
Անձեն:
Ո՞վ գիտե Դրոյին... 
Ինչքա՛ն է նաԱյդպես գաղտագողի հնձել...Մեկը — Թևիկն էր, Եգորի եղբայրը.Եգորը Դրոյին կների՞: 
— Ոչ: 
—Ահա նստել իր մոտ — խմում է անդադարՈւ հարբած՝ համբուրում է ընկերոջըՂարսեցի Հարոյին: 
— Լա՛վ: 
Լա՛վ:
Եգորը իր մարդն է այսուհետև:
Եղբոր պես լինելու է մոտիկ, հալալ.Նույնիսկ կռվեն եթե:
Ա՛յ քեզ մինիստր... 
Ա՛յ քեզ Դրո:
Ա՛յ քեզ խմբապետ քաջ...Ձեռքը խփեց սեղանին Շավարշը —Հողը դողաց:
Խփեց ու խմեց: 
Նորից խմեց: 
Մռայլ:
Ու ոչ մի բառ չասաց: 
ԳլուխըԾանր՝ դրեց կրկին իր բռունցքի վրա.Այդպես անշարժ — մնաց: 
Իսկ շուրջը աղմուկ էր:
Երգում էր Ղաչաղը: 
— Բայաթի՞ էր, թե երգ:
Թուրքերեն, որ լսել էր Շավարշը. — ե՞րբ:
Գլխում ծանրացել էր մի թանձր մեգ.Սրտում խլրտում էր կասկածը դեռ:
Ուզում էր բարձրանա, թքի հացին,Իրենց կերած հացին, շուռ տա սեղանը: 
—Արդեն մոտենում էր լուսաբացը.Իսկ նա դեռ տատանվում էր. չգիտեր,Թե կատարի՛ արդյոք Դրոյի հրամանը:
Ուզում էր տասնոցը հանի, կրակի,Բայց իրեն զսպում էր. մտածում էր:
Վերջապես տղամարդի վարտիք է հագին,Երակներում — արյուն է, և ոչ թե — մածուն էԴե, Դրոն թագավոր է: 
— Ու թո՛ղ լինի:
Բայց հո չի կարող այդ մարդըԻնչ ուզենա — անի. —Բա իրա՛ — Շավարշի՞ — աշիրա՞թը:
Իր հետ է աշիրաթը: 
— Շավարշը հիշեց.Ուղեղում բացվեց լայնանիստ —Ալագյազը... դուման... անաստղ գիշեր...Շների ոռնոց անհանգիստ...Անցնում են գյուղերից: 
Առջևից — տավարը`Հայկական, թուրքական գյուղերից քշած:
Գյուղերում — ընկել է հավարը.Լաչա՞կ էր էդ գյուղերի գլխին քաշած...Ճռճռում են սայլերը, ձիերը դոփում:
Սայլերին — երեխեք, կնանիք. բեռ...Դումանը շոյող է, ինչպես զեփյուռ,Ձիերի դոփյունը, ինչպես երգ...Առջևից — տավարը, հետևից — աշիրաթը`Շավարշի աշիրաթը. — խնուսցիներ,Որոնց տեղահան էր արել —Պատերազմի թաթը —Ու աշխարհում ցրել:
Շատերը՝ կորցրած տուն, տեղ,Ընտանիք, երեխեք, հայր, մայր, —Այժմ պատրաստ էին ամեն ինչ քանդելՄի լավ ձիու, կամ մի բեռ ալյուրի համար:
Ով էլ հանդիպեր, ումն էլ լիներ.Ռսի, թուրքի, հայի — միևնույն չէ՞:
Միայն թե քաղցից չոռնար կինը —Միայն թե երեխեն շունչը չփչեր:
Խնուսից — Ալաշկերտ: 
Հետո Ղարս:
Ցուրտ, մերկ, սով, տիֆ:
Ինչքա՛ն, ինչքա՛ն մեռան,Քաղցից, կամ ետ չեկան ֆրոնտից:
Ամբողջ ճանապարհը — դիակներ, մահ:
Ով որ մնաց` մնաց: 
Հասան վերջապեսԱյն ռսի երկիրը, որի համարԱյնքան արյուն էին իրենք թափել...Հասան: 
Թափվեցին կիսամերկ:
Եվ ի՞նչ. Մնացին երկնքի տակ բաց,Ցուրտը հետևից, քաղցն առջևից —Ոչ օգնություն, ոչ բան:
«Ռուսահայ եղբայրներր»... հա՛ — հա՛...Ընդունեցին — թուրքից էլ վատ, այո՛.«Ռուսահայ եղբայրնե՜րը»... «Հայրենիք». «Հայր»Կուշտ, ականջները դինջ, ապահով:
Բայց ինչո՞ւ ընդունեցին այդքան վա՛տ, վա՛տ,Օտարի, թշնամու, գրողի պես.Դե, հայեր են լիրբ, մուխաննաթ, —Մտածում էր Շավարշը — հայեր են գեշ,Այլասերված հայեր, ռսացած. — ոչԿովի երես տեսած, ոչ կռվի ահ.Եվ դա չէ՛ր պատճառը, որՈչխարների նման սարսափահար,Նրանք փախան ֆրոնտից, տվին Էրզրումը,Հետո Ղարսն, Ալեքպոլը... վա՛յ ձեզ, հայե՛ր...Շավարշի գլուխը մտքերից եռում էր.Շավարշը դառը ծիծաղեց.Խմեց. ու հոսեցին կրկին մտքերը —Իրարից ավելի պղտոր ու ծանր, —Իսկ Ղաչաղը երգում էր, դեռ երգում էր,Հոսում էր դառնությունը համր...Եվ հանկարծ Շավարշը — այնքա՛ն պարզ —Կարծես դեմը լիներ, կարծես կենդանի —Հիշեց. — առավոտը բացվում էր, թարմ, —Շրջապատել էին թուրքական Թալինը:
Երեք օր էր արդեն — կռվում էին.Շրջապատել էին գյուղը չորս կողմից խիտ.Մարմանդ լուսաբաց էր, երբԳյուղը զարթնեց հանկարծ թանձր ծխից. —Շավարշի տղերքը գիշերըՎառել էին գյուղը մի ծերից — ու հիմաՉորս կողմից խուժեցին նրանք ներս՝Փռելով իրենց շուրջը ահ, մա՛հ, մա՛հ:
Աղմուկ, ճիչ, լաց, սմբակների շռինդ.Ինքը, նստած սև ձին, ձեռին մաուզեր,Փափախը թեք դրած, մի ձեռով պինդԳրկած ձիու բաշը՝ արշավում էր...Եվ հանկարծ... ծառս եղավ Շավարշի ձին. ի՞նչ:
Ի՞նչ զարմանալի հրաշք, Շավա՛րշ...Դիմացից դուրս թռավ մի հրեշտակ, չէ՛, կի՛ն.Ձին սանձեց Շավարշը — ու մնաց:
Ջաննաթի փերի էր, կին չէ՛ր, չէ՛Չէր տեսել Շավարշը այդպիսի կին.Սարսափած աչքերով կինը նայեց շուրջը —Աչքերը սև էին, սև ու ջինջ:
Սև մազերը թափված ուսերին, կուրծքը բաց,Ալաբաստրե, ճերմակ ձյուների նմանՇողշողում էր կուրծքը, ինչպես լուսաբացինԱլագյազը, երբ ցնդում է դումանը:
Շավարշը սանձել էր ձին, քարացել.Ազդեցիկ էր տեսքը` հագիԿաշվե սև զգեստը, ձին տակի,Որ սարսափահար ծառացել`Խփում էր մի ոտքը հողին, վրնջում էր,Աչքերից թափում էր բոց, շանթ, ադամանդ, ծուխ, —Շավարշը լսում էր իր ձիու վրնջյունըԵվ ուռչում էր կուրծքը, ուռչո՛ւմ, ուռչո՛ւմ, ուռլո՛ւմ...Տեսարանը շքեղ էր. ինքը — զարհուրելի,Ծառացած կնոջ առջև, ինչպես սուրբ Գևորգ.Ու կնոջ աչքերը սարսափով լի,Աչքերը, որպես գիշեր: 
Ու թվում էր — ցնորք է:
Մի վայրկյան էր միայն, որ տևեցԵրկար, ինչպես դարը: 
— Շավարշը մի պահ միայնՈւզում էր բաց թողնել ձին հետևից,Վախենալով, որ կինը կանէանա,Կտեսլանա հանկարծ, կցնդի,Կդառնա գարնանային մշուշ, ամպ, ցող —Ու կմնա լոկ ինքը ու ձին՝Գյուղամիջին ահից խրխնջացող. —Բայց պատահեց հանկարծ զարմանալի.Զարմանալի մի բան.-Կինը, հևիհև,Ինչպես ճերմակ փրփուր, ճերմակ ալիք —Փլվեց, փռվեց Շավարշի նժույգի առջևը. —«Կուրբա՛ն», — կանչեց կինը. — «կուրբան սյանի,Սյա՛ն մյանըմ իգիթըմ, սյա՛ն մյանի ալ.Մյան սյավարըմ սյանի, իգիթ էրմյանի» —Ձայնը՝ աղբրի՛ նման, աղբրի՛ նման զուլալ...Ի՞նչ էր, ի՞նչ էր. Ի՞նչ էր– ցնո՞րք էր, զառանցա՞նք, տե՞նդ.(Քրտինքի մեջ կորած ձինԼիզում էր թաց լնդերքըԵվ հազիվ էր դիմանում սանձին) —Երբ դիմացից հանկարծ, դիմացի խրճիթիցԴուրս թռավ մի զինվոր ձեռքին դաշույն, —Հետո հիշում է Շավարշը մի զարհուրելի ճիչ.Հետո մշո՛ւշ, մշո՛ւշ, մշո՛ւշ...— Չե՛մ տա, — գոռաց զինվորը, — չեմ տա, Շավարշ, իմն է. —Իմ ձեռքերից փախավ շան քածը...Վրա պրծավ մռայլ, — ու շողշողաց դաշույնը,Ու Շավարշին թվաց, թե հարբած է: 
—Ու հիշում է Շավարշը — Կինը՝ վերքը կողքին՝Թավալվում է իր կարմիր արյան մեջ — և —Իր մաուզերի շո՛ղքը, իր մաուզերի շո՛ղքը,Ու զինվորի դիակը — իր ձիու սմբակների առջև.... . . . . . . . . . . . . . . . . .Այն ի՞նչ էր, ի՞նչ էր, ի՞նչ էր, ցնո՞րք էր, զառանցա՞նք, տե՞նդ.Խենթի պես, նրանց դիակների վրայով, քշեց իր ձին,Այրեց, ջարդեց, թափեց, քանդեց, քանդեց,Գյուղը դաշտ դարձրեց կարմիր հնձի:
Կոտորեց, չհարցրեց ծեր, կին, աղջիկ, մանուկ, —Մինչև ուշ գիշեր, մինչև ուշ գիշեր ասպատակեց.Հետո լուսինը կարծես արյան մեջ էր լողանում,Իսկ գյուղը դիակ էր կարծես՝ կապված իր ձիու ասպանդակից:
Ուղեղում մշուշ էր — կարմիր, ալ, արյունարբու,Ուղեղում թուրք կնոջ մարմինը վառվում էր, որպես վերք.Հետո հարբեց Շավարշը, գայլը արյունով է հարբում,Իսկ Շավարշը — մի գայլ էր, որ կորցրել էր մի էգ —Մի սպիտակ, մի մաքուր, մի հրաշալի.... . . . . . . . . . . . . . ՇավարշըԲռունցքը խփեց սեղանին, խմեց, և երբՍրբեց բեղերը բռունցքով — հիշեց իր ձիու բաշը,Իսկ Ղաչաղը երգում էր դեռ:

II
Արդեն փողոցում ցրվում էր խավարը,Մոտենում էր առավոտը, պղտոր բացվում, —Իսկ խմբապետ ՇավարշըԴեռ խմում էր, խմում էր ու մուժով լցվում:
Տղերքն հարբել էին: 
— Թաթիկը՝Սիրեկանի նման գրկած Հարոյին՝Համբուրում էր նրան հարյուրապատիկ —Իսկ Եգորը հայհոյում էր Դրոյին:
Շավարշը մտածում էր: 
— Մտքերի թելը,Որ այնպես տարածվել էր Ղաչաղի երգից`Թողնելով հիշողության, անցյալի ելը`Դրոյի շուրջը ոլորվեց կրկին:
Արդեն բացվում էր առավոտը. — արդենԲաց-կարմիր թանաքի նման Երևանի վրաԹափվում էր հորանջող ու մգլած այգը —Եվ Եգորի հայհոյանքն էր ողջունում նրան,Միայն այդ հայհոյանքը: 
— Քաղաքում դեռՄարդիկ քնած էին ծանր, տագնապալի քնով,Եվ բացվող առավոտը անտանելի մի բեռ էր,Որ իջնում էր կրկին իր անմխիթար հունով.—Քաղաքը դեռ քնած էր լուռ, համր, ծանր,Ներքևը միայն, հյուրանոցի առջևը, փողոցումԿանացի՞, մանկակա՞ն, թե՞ պառավային մի ձայնՎնգստալով օդն էր սղոցում. —Շավարշը մտածում էր. հարկավոր էր իսկույն որոշելՀարկավոր էր գնալ, կամ չգնալ, մնում էրՄի-երկու ժամ միայն: 
— Եվ նա որոշեց.—Նա կգնա, բայց մենակ, խումբը՝Կազմ, պատրաստ կսպասի քաղաքից դուրս,Փարաքարի մոտի այգիներում, հետո —Հետո հայտնի կանի: 
— Զինվորներից լոկ չորսըԿգնան իր հետ առավոտուն. —Եգորը, Ղաչաղը, Թաթիկը, Հարոն. —Հենց սրանք — բավական են կարող է՝Թող հարձակվի Դրոն.—Բայց ո՞վ է... նրա ձեռքը... պահողը...Կարող է բանտարկի: 
Կարող է հանկարծՍպանի տղերքից սրան, կամ նրան:
Ոլորեց Շավարշը իր պղտոր հայացքըՀիշեց արյունոտ այն տեսարանըՄիլիցիատան բակում, ավազին,Իրար կողքի ընկած — երկու դիակ.Իգդիրցի Թևիկը և Աղասին՝Լուռ, արնաշաղախ. միայնԾոծրակների վրա — փոքրիկ վերքեր.Խփված էր կռնակից... 
Այդպե՛ս: 
—Դեպի մաուզերը տարավՇավարշը իր ձեռքը.Արյունը գլուխը խփեց —Հարբեց...Դա ո՛չ թե քամին է փողոցում շաչում,Եվ ոչ էլ հրթիռը հրդեհում խավարը, —Իր խմբի տղերանց հետ դա հյուրանոցումԽմում, աղմկում է խմբապետ Շավարշը:
Այդ նա էր, որ տարավ ձեռքը մաուզերին,Հանեց, քաշեց. — և վաղ առավոտվա մեջՉարագուշակ, դաժան երգեց մաուզերըԱրյան, մուժի, մահի, ասպատակի երգ...Հետո ձայնակցեցին նրան մյուսները՝Եգորը, Թաթիկը, Ղաչաղ Սաքոն, —Իսկ քաղաքը, սմքած, դեռ քնել էրՈւ զառանցում էր մաուզերի կրակոց:
Ինչպես տիֆով հիվանդի զառանցանքում հրե,Նախճիրի պես բացվող առավոտվա ֆոնինԳծելով տագնապի հնչնագրեր —Երգում էր մաուզերի սիմֆոնին:
Կրակում էին տղերքը — բայց պատուհանից.Իրար կողքի կանգնած, հայացքները դեպի լուսաբացը.Համազարկը թռչում էր տանիքից — տանիք,Առավոտվա միջով, որ նրանց պես հարբած էր:
Պղտոր առավոտվա միջով, առավոտվա մեգին,Քաղաքի վրայով, որ զառանցում էր, —Սավառնում էր խմբապետ Շավարշի հոգին,Հարբած, մռայլ, դաժան, ինչպես ձյունը,Որ բուք դարձած՝ խեղդում է տրորում,Դարձնում աշխարհը, կյանքը, ամեն ինչ — տենդ.Կրակում էր խումբը ու նայում հեռուն՝ աչքերումԱրյան, մեգի, մահի, տագնապի նախճիրներ...Շուռ եկավ հետո Շավարշը, մաուզերը ձեռին —— Գնա՛նք, — գոռաց տղերքին, — ու պրծավ դուրս.Խռպոտ` հորդեց կոկորդից քրքիջը:
Հետո — հայհոյանքը. հետո —— Եգո՛ր, — կանչեց, — լսո՞ւմ ես. մեզ Դրոն ուզել է,Զղջում է ուղարկի երկինք՝ եղբայրներիդ քով...Ու կրկին շառաչեց Շավարշի Մաուզերը —Ասպատակի, մահի, արյան երգով:
Ահռելի էր Շավարշը, ձեռքին մաուզերՕրորվելով, գնում էր մեգի միջից.Հետևից — իր տղերքը, բոլորի ձեռքին — զենք,Բոլորն էլ — իր նման հարբած: 
— ԱռաջիցՔայլում էր, որպես սպառնալիք, ինքը, կողքեկողքԸնկնեյով — գնում էր. այրում էր սիրտը տապը.Հետո բռնեց նրան մի խեղդող դող.Գլուխը շուռ եկավ, սիրտը թափեց —Հենց այնտեղ, փողոցի մայթերին: 
— ՏղերքըԲռնել էին նրան: 
— Փողոցում,Ու դադարել էր արդեն մաուզերների երգը —Մի ծանր խռպոց էր միայն օդը սղոցում: 
—Մեկը, մոտիկ ընկած, մեռնում էր երևի.Կի՞ն էր, տղամա՞րդ էր, երեխա՞, — անհայտ էր,Ո՞ւմ ինչ, թե նաիրյան ծագող արևինԽռպոցով էր դիմավորում այդ մարդը:
— Հանգստացավ Շավարշը: 
— Եվ երբ,Բեղերը սրբելով, անցավ առաջ երկուԶառանցանքի նման երեխաներ,Աչքերով ամեհի, ահարկու —Ինչպես շները սովամահ, դաշտում դեգերող,Հղի կանանց նման փորներն ուռած,Մագիլների նման ձեռքերովՀարձակվեցին Շավարշի փսխածի վրա —Եվ սկսեցին լափել ագահաբար` ընկածԵրեսնիվայր մայթին, ինչպես շներ, —Ու նրանց աչքերում պսպղում էր քաղցը՝Անասնական, անեզրական, անեզր.... . . . . . . . . . . . . . . . . . . . . . . . . . . . .Գնում էր փողոցով խմբապետ Շավարշը,Հետևից — տղերքը, իր նման հարբած:
Արդեն արթնանում էր զառանցող քաղաքը,Արդեն առավոտ էր դառնում լուսաբացը:
Տներից ելնելով հետզհետե՝ մարդիկԱնխոս գնում էին՝ դեմքերին հոգս: 
—Անցնում էր Շավարշը, իր խմբով, մայթից,Տարածում էր շուրջը զարհուրանք, դող:
Եվ հանկարծ– կրկին նա քաշեց մաուզերը,Առաջին հանդիպած մարդուն հրամայեցԴեպի պա՛տը ռեխդ, դե շո՛ւռ տուր երեսդ,Տեսնո՞ւմ ես՝ անցնում են մայթից– ահա ե՛ս: 
—Շավա՛րշն է անցնողը: 
— Տղերքը զվարթՀռհռացին բարձր, հայհոյեց Հարոն, —Ու շուռ եկավ մարդը, նայեց դեպի պատը,Եվ անցավ Շավարշը հայացքը արյուն:
Եվ հետո — ինչքան նա հանդիպեց մարդու`Բոլորին հրամայեց նայել պատին.Բոլորի դեմքերին նա վախ էր կարդումԵվ դա համարում էր — բարձր պատիվ,Եվ այդ պատճառով էլ — չափազանց հպարտ էր:
Մի ամբողջ փողոց նա այդպես անցավ,Մինչև հանդիպեց մի մարդու,Որ երեսը շրջել չկամեցավ…— Երե՛սդ, — գոռաց Շավարշը, — դեպի պատը,Թե չէ ռեխ-մռեխդ հիմի կջարդեմ... —Բայց այդ զարմանալի մարդըՄաուզերը քաշեց — ու կանգնեց նրա դեմ:
Շավարշը շվարեց, երա՞զ էր, տենդ, —Ուզեց մաուզերի բլթակը քաշի,Երբ հանկարծ հետևից մի ծանր ձեռքԲռունցքով խփեց Շավարշին:
Շավարշը օրորվեց, ընկավ մայթին.Փողոցը երերաց, աչքերում, մթնեց.Ու թվաց Շավարշին, թե այդ մարդըՔաշեց իր ուղեղում երկաթե պատնեշ...Չլսեց էլ Շավարշը իր խմբի տղերանցՄաուզերների ձայնը և չզգաց անգամ,Թե ինչպես Եգորը հանկարծՔարի պես ծանրածանր — իր վրա ընկավ:
Չտեսավ Շավարշը և այն, թե հետոԻր խմբի մնացորդը ոնց նահանջեց.Լոկ թվում էր նրան, թե մեկը երկաթովԱյրում է իր ականջը:
Եվ տանը միայն, երբ աչքերը բացեց,Ուշքի եկավ մի քիչ — հասկացավ, որ այդ մարդըՈրին հանդիպել էր — եղել է իր մեծԽաչեղբայր — խմբապետ Սմբատը:
. . . . . . . . . . . . . . . . . . . . . . . . . . .. .. . . . . . . . . . . . . . . . . . . . . . . . . . .. .
1928
ԶԱՆԱԶԱՆ
ԲԱՆԱՍՏԵՂԾՈՒԹՅՈՒՆՆԵՐ
ՔԱՄԻՆ
Քամին,Աշնան քամինԹռցնում է դեղին նժույգները իրա:

Ինչ-որ մի տեղ հիմաՀավաքել է ի միՈւ փչում է աշնան հոգեվարքի ժամինԻր ահռելի հոգին մի վիթխարի բերան:
Քամին,Աշնան քամինՀռնդում է հիմա.Փոշու հսկա դեզեր փախցընում են իրարՍարսափահար դարձած նախիրների նման:

Քամին,Աշնան քամին...Քաղաքը գորշ ու մութ:
Ամեն անցորդ դեղին զառանցանք էՀիմի՛,Որ իրիկվա մեգին երազվել է քամուն:

Փողոցները երկար,Ու ձանձրալի, աշնան անձրևների նման,
Փողոցները, որ կան,Փողոցների ներկան,Փողոցները՝ դաժա՛ն, անհրապույր, չարկամ,—Որքա՛ն, որքա՛ն, որքա՛ն ահավոր են հիմա:

Քամին,Աշնան քամինՄոլորվել է այստեղ.Մահվան սարսուռ առած վիրավոր է նա մի:
Ու կարող է հիմա ամե՛ն արգելք քանդելՔամին,Աշնան քամին...



 --------------------------------------- 


Հռնդում է,Փնչում,Ահեղացունց ցնցում ցուցանակները չոր.Զրնգում են ահից պատուհաններն հնչուն,Ու թռչում է քամին, — երկարաթև թռչուն, —Զարհուրելի, զազիր փողոցների միջով...
Խելապտույտ, անմարդ փողոցներում կորած,Զարհուրելի ոխով ու զայրույթով իրա,Որպես ոսոխ տեսած մի վիթխարի հովազ,Հայացքներում՝ փոշի և արնամուժ ավազ, —Քամին, աշնան քամին հարձակվում է ահաԱնօգնական կքած բուլվարների վրա:

Օ՛, բուլվարի հիվանդ ծառերը որբ ու խենթ,Ցնցոտիներ հագած պառավների նման, —Ծվատում են նրանք դեղին մազերն իրենց,Գլուխները ցնցում ու մորմոքում հիմա:

Ծառերը ծե՛ր, հիվա՛նդ,Ծառերը ծուռ ու չոր,Մուրացկանի նման ծառերը խեղճ ու մերկ.Քամին ծեծում է ծեր գլուխները նրանցՈւ ճչում է մահվան չարագուշակ ճչով. —Երբե՛ք,Երբե՛ք,Երբե՛ք...
Օ, գթացե՛ք հիմա.Այդ ծառերին՝ խաչված բուլվարներին ամա,Օ, փրկեցե՛ք նրանց հարվածներից քամու,Որ բերում է նրանց մահվան մորմոք ու մահ:

Օ, գթացե՛ք հիմա.Լսե՛ք, լսե՛ք, լսե՛ք. —Այս ահռելի, դաժան, հոգեվարքի ժամին՝Պիտի դառնա, որ ձեր հոգինե՛րը խուժե —Քամին,Աշնան քամին...
1922
ՄՈՍԿՈՎՅԱՆ ՏՐԻՈԼԵՏՆԵՐ
Կարտոշկա, պրիմուս ու ձմեռԱնսենյակ, անկոպեկ, անկոնյակ —Ամեն օր, ամեն ժամանակ —Կարտոշկա, պրիմուս ու ձմեռ:
Բայց ինչքա՜ն ենք կոնյակ խմելՈւ փոխել սենյակ ու սենյակ —Ու տարել պրիմուս ու ձմեռԱնսենյակ, անկոպեկ, անկոնյակ...
(Հիշո՞ւմ ես կոնյակը Սահակի,Հիշո՞ւմ ես՝ Արփիկը, Անաի՛դան...Նայես էլ Արփիկը, ԱնահիտըՀիշո՞ւմ են կոնյակը Սահակի:
Անհամ էր փոխինձն ահագինԵփել էր մեր լավ Անահիտը...Հիշում ես կոնյակը ՍահակիՀիշում ես — Արփիկը, Անաի՛դան —
1912. 15. 1. Մոսկով
(Ես այն չեմ այլևս., այն չեմ,Նաիրյան միամիտ այն պոետը,Որ ուզում էր երգերով թռչելԵվ անցնել այս նեղ արահետը:

Ես եկա խավար այն ափից,Եվ բացվեց երբ խնդուն առավոտը —Իմ հոգին ահով տագնապեց —Եվ անհուն էր այդ նոր իմ կարոտը:

Ես տեսա աշխարհը նորացած,Եվ աշխարհը այդ — հարազատ էր,Եվ երգով իմ — այնքան հրացայտ —Ես անցա անցյալի բարիկադը:

Ուզեցի ես երգով զինակցելԵվ երգով նույնանալ նրանց,Որ օրերը այս հողմածեծԳրոհել են անցյալի վրա:

Եվ թվում էր, թվում էր ինձ միշտ,Թե որքան բարձր կանչեմ —Այնքան շո՛ւտ կդառնամ ուրիշ,Եվ ուղիս կդառնա անշեղ:

Ես այն չեմ այլևս, այն չեմ —Եվ դժվար է հավատալ այլևս,Որ եթե բարձր կանչեմԿցոլա ցանկալի այն արևը:

Ես այլևս չեմ հավատումԵրգերի շառաչուն շոգին —Դրանից է, որ երգս հատու —Դարձել է այնպես անհոգի:
Եվ գիտեմ ես հիմա, որ համառ է,Առօրյա աշխատանք է անդուլԱյն ամենը, որ վարար, հողմավար էր,Որ գալու էր երգով ու խանդով...
1926. X. Երևան
ՍԻՐԵԼԻ ԱԼԵՔՍԱՆԴՐ
ՖԵՈԴՈՐՈՎԻՉԻՆ
(Խոսք հիշատակի)
Վազում է կյանքը, գնում առաջ,Այնքան արա՛գ է տեմպը կյանքի —Եվ օրերում այս հողմահալածՉկա դադար ու չկա հանգիստ:
Ամեն մի օրը հիմա մի դար,Ամեն վայրկյանը՝ տարի անդուլ —ՈԼ հեռանում է անցյալը հարԴեպի չեղած մի, մթին անդունդ:
Եվ օրերում այս արագընթաց,Երբ մենք վայրկյան մի նայում ենք հետՏեսնում ենք դե՛մքը ձեր միայն պարզԵվ ձեր գործերը այնքան վե՛հ:
Մի ակնթարթ լոկ կարող ենք մենքՏալ հարգանքի ու հիշատակի —Բայց խոխոջում է արյունը ձերԵրակներում մեր հա՛ր հանգիստ:
Անվերջ եռում է ջղերում մերՁեր հուր եռանդը, կորովն անդուլ —Ու հեռանում է անցյալը ծերԴեպի չեղած մի, մթին անդունդ:
Բայց վայրկյանին այս, տարին մի պահ,Երբ մենք տրվում ենք հիշատակի՝Կանգնում է դեմքը ձեր հեռակաՄեր աչքերի դեմ այնպե՛ս հանգիստ:
Ահա ելնում է, կանգնում մեր դեմՁեր դեմքը. — պահ մի — և ահա դուքԲրոնզյա դեմքով ձեր, ճակատով վե՛հ.Եվ ձեր աչքերը ահա խնդուն...Եվ պահերին այս հիշում ենք մենքՅուրաքանչյուրս միայն մի պահ —Ձեր շարժումները, խորքերը ձեր,Ձեր մարդկայինը, ձեր առօրյան...Այսպե՛ս է կյանքը. — օրեր անթիվՈւ տարիներ բյուր — գործի՛ն, երթի՛նՈւ պա՛հ մի, պա՛հ մի միայն ինտիմԲարեկամին այն, անցած մարդին:
Ու հար եռում է ջղերում մերՁեր հուր եռանդը, կորովն անդուլ —Ու հեռանում է անցյալը ծերԴեպի չեղած մի, մթին անդունդ:

1927 Թիֆլիս
Ա-ԻնՄթնաձորումՄութն է ծորումՕճորքից. —Նա չի արդյոքՏալիս մորմոքՔո երգին. —Այնտեղ դեռ կա՛նՄռայլ խութեր ու հերկեր, —Բայց այնտեղից, որ դուրս եկար —Պայծառ երգեր դու կերգես: 
—
1927
ԱՐՓԻԿԻ ՀԻՇԱՏԱԿԻՆ
Իմ սիրելի,Եմ բարեկա՛մ,Դու գնացիր,Իսկ ես դեռ կամ,—Ապրում եմ դեռ,Ինչպես առաջ`Սրտով անհագՈւ անհանգիստ —Ու աչքերիդՓայլը սառածԼույս է տալիսՀիմա կյանքիս: 
—
1928
(Աշուն է նստել սեղանիս՝ ճակատին թորշոմած վարդեր, —Թախիծը թվում է սպեղանի, խնդությունը թույն է արդեն:

Օ, երազն այս, երազն այս պատիր, այս ցնորքը մի՛շտ գրավիչ. —Բայց դժվար թե նա ազատի քեզ գերող անդուռ այս ցավից…
Սեղանիդ նկարն այդ գունատ, սեղանիդ վարդերն այդ դեղին —Ու հուշերն, հուշերն այդ թունոտ, — ու չկա ոչ մի ուղի...
Նա գնաց, անդարձ այդ ցնորքը, այդ ուրուն քո մտերիմ, —Բայց իր մութ շիրիմի խորքից դեռ երկա՛ր քեզ կգերի...
Կգերի ու քեզ կասի, որ գնա՛ց կյանքը արդեն, —Աշունն է նստել սեղանիդ՝ ճակատին թորշոմած վարդեր...
1928-19 — V
ՕՐ. X-ԻՆ.Ես արդեն անցել եմ ճանապարհըԵրկրային բոլո՛ր հույզերի.Ինձ համար արդեն դժվար էՀավատալ երգերին ու սերին:

Էլ ինչո՞ւ ես ուզում դու կրկինԲորբոքել իմ հոգում նոր սեր.Էլ դժվար թե դառնամ ես երգիչԵվ սիրո սոնետներ հյուսեմ:

Կար մի օր գանգրահեր մի տղա,Նա սիրում էր սիրել երազները,Նա սիրում էր աչքերը խաղաղ,Նա սիրում էր կանացի վարսերը:

Նա գնաց, գանգրահեր այն տղան,Եվ անդարձ տարավ իր հետԱյն ամե՛նը, ամե՛նը, որ նրանԴարձնում էր քնքուշ ու պոետ:

Եվ նրա փոխարեն հիմաԿանգնած է անկիրք ահա դեմըդՄոխիրե աչքերով մի մարդ,Որ անցել է դրախտն ու գեհենը:

Ախ, այնպես դժվա՛ր է նրանՀավատալ երգերին ու սերին, —Նա արդեն անցել է ճանապարհըԵրկրային բոլո՛ր հույզերի...
3Օ. 8. 1928.
*
Լսի՛ր անգի՛ն,Պիտի ասեմ,Որ առաջվաՉարենցը չեմՍիրտըս էլ չի՛Այնքան շռայլ,Ծանր է դարձելՈւ քիչ ժլատ:
Էլ չի տենչումԵրգի, հանգի`Այնքան հախուռնՈւ անհանգիստ:
Ու հուրհուրանԵրգըս հիմիԴարձել է հինՆստած գինի:
Էլ չի՛ հնչումԱյնքան հնչեղ—Էլ առաջվաՉարենցը չեմ...
1929
Զ-ԻՆ
Չկարծե՛ս երբեք, թե աշխարհը մեր —Մեզանից է, որ սկիզբ է առնում.Անցյալը հանկարծ այնպես է հառնում,Որ... շփոթմունքից մենք թռչում ենք վեր: 
—Ուրեմն, լարի՛ր միտքըդ հուրհուրան,Որ հուրն անցյալի չխանձի նրան:

1929
«ՄԱՆՈՆ ԼԵՍԿՈՆ»
Մանոն Լեսկոն, այդ կինն անմեղ,Ո՛չ թե սիրով, այլ լոկ ոսկով,Միայն մարմնով, միայն «այնպես»Տրվեց մարդկանց այն պիղծ, այն կեղծ,Երբ ասպետից իր բաժանվեց —Մանոն Լեսկոն: 
—
Բայց միշտ գերի սիրույն այն վեհ`Սրտո՛վ մաքուր, — և ոչ ոսկով, —Իր ասպետին սիրեց հավետ, —Եվ ուրիշի մահճում անգամԻր ասպետից չբաժանվեց...
Եվ մնաց սուրբ, մնաց անեղծ —Մանոն Լեսկոն:

1929 — 1936
*
Դու միայն պոե՛տ ես, — հասկացի՛ր, —Եվ ոչինչ չունես աշխարհում —Քո գրած երգերից բացի: 
—Դու միայն պո՛ետ ես, — հասկացի՛ր:

1929 Լենինգրադ
*
Մեռավ Ասքանազը: 
— ԿանցնեսՄի օր նաև դու... 
Եվ ի՞նչ. —Խփի՛ր, ծանրածանր, թևիդ,Մինչև ցնորքներդ հանձնեսԱյն վերջին կայանին, որիցՍկսվում է որդի հարսանիք, —Լոկ տոկա՛, որ ձիրքըդ չկորի`Աշխարհում ապրում ես քանի:

1929. Լենինգրադ
ԼԵՆԻՆԳՐԱԴՅԱՆ ՖՐԱԳՄԵՆՏՆԵՐԻՑ
Կախվել է անհուր արևն հյուսիսի,Որպես անկըրակ մոխիրի քուրա —Շենքերի վրա այս քառակուսի,Այս անծայրածիր անցյալի վրա…Հորանջում է գորշ Նևա՛ն ներքևում,Դառն անհուսությամբ ընթանում առաջ, —Եվ, հոգնատարած, քաղաքն է հևում`Միրաժի նման՝ մշուշում սառած: 
—Իբրև զառանցանք լեթարգիկ քնովԴեռ դարեր առաջ քնած հանճարի,Որ ապրում է իր սառած արյունով,Հանգած արյունով դեռ անցյալ դարի...Եվ զառանցանքում դեռ մի դար առաջՔնած լեթարգիկ քնով հիվանդի —Թարթում են միզում թարախակալածԱչքերի նման — լապտերներ անթիվ…Եվ կորչող մարդիկ, և օթոն շառաչք,Եվ հռընդացող տրամվայն արնահոս, —Փռում է կարծես աչքերիդ առաջԻր կտավը — մի Հիերոնիմ Բոսխ.... . . . . . . . . . . . . . . . . . . . . . . . . . .
1929-1937
ԽՈՀ
Ես չեմ կասկածում գալիքից, սակայնԳիտեմ, որ ուղին դեռ շատ է դժնի,Որ ճիգեր են պետք դեռ հերոսական,Մինչև ցանկալի գալիքը իջնի:
Գիտեմ, որ այսօր մեր երկրում թեկուզԳալիքն է կանգնում անխորտակ շենքեր, —Բայց կերտողներից շատերի հոգումԱնխախտ է հնի պատվանդանը դեռ:
Որ ապրում ենք դեռ` անցյալին գերի,Եվ չնորոգված մեր հին սրտերումՉնչին կրքերի, զգացմունքներիԴարերով անշարժ օվկիանն է եռում:
. . . . . . . . . . . . . . . . . . . . . . . . . . . . .Անցնում են ահա աչքիս առաջովՕրերն ու մարդիկ, ինչպես նկարում,Ու կյանքն է անցնում ահա շառաչովԼենինյան շաչող գործերի դարում: 
—Բայց միտք եմ անում ես հաճախակի,Ունկընդիր անհուն օրերի շնչին, —Թե ինչո՞ւ է դարն — այսքա՛ն ահագին,Իսկ — մարդիկ — այս քա՛ն փոքրի՜կ ու չնչին.... . . . . . . . . . . . . . . . . . . . . . . . . . . ..
1929
ՖՐԱԳՄԵՆՏ
... 
Նա ասաց. — Տեսնո՞ւմ ես ամայի այն տունը.Այնտեղ — ես տեսել եմ — հատակին թողածՄի զույգ լավ փաթաթա՛ն կա: 
— Ես այստեղ սպասում եմ: 
—Կհագնես — և կգա՛ս շուտ: 
— Շտապիր, տղա՛ս: 
—Նա գիտեր, վաշտապետը, որ այնտեղ, ուր գնում ենք —Սառցավո՛ւն է ձյունը, — դեռ ձմեռ է խոր: 
—Թշնամին մոտենում էր: 
— Խուլ, խաղաղ իրիկուն էր: 
—Մեր բանակն հեռանում էր՝ լռությամբ ողող. —Ես մտա ամայի, կիսամութ այդ տնակը,Դուռը բաց էր, — բայց ներսը — շնչում էր մի մարդ...Նայեցի՝ անկողին է. (գունավոր էր վերմակը), —Երևի մի ընկեր է — քնած, կամ հիվանդ: 
—«է՛յ, ընկե՛ր, — նահանջում ենք.-թշնամին արդեն մո՛տ է.-.Ե՛լ, եթե կամենում ես չմնալ գերի», —Կանչեցի, — և տնտղում եմ հայացքով կիսամութը,Որ գտնեմ փաթաթանն ու հագնեմ ոտքերիս: 
—Երեկոն խտանում էր, — և կարծես նա քնած էր,Բայց ահա — հատակի՛ն հենց — փաթաթան մի զույգ: 
—Մոռացա պառկածի՛ն ես տեսնելով իմ ուզածը,Որ, իրոք, շպրտած էր — և կորչում էր զուր: 
—Կռացա, — և ա՛յն է վերցընում էր ձեռքըսԱրդեն փաթաթանը, — հրճվանքով նաիվԱրդեն լցվում էր սիրտըս, — երբ հանկարծ զգացի ես,Որ մթին անկյունից իր — նայում է նա ինձ...Զարհուրած` բարձրացրի՛ ես տագնապոտ հայացքըս —Եվ տեսա — աչքերը... — . . . . . . . . . .. . . . . . . . . . . . և փնտրում էր ձեռքը —Դողալով — ինչպես գողը — բարձի մոտ մի բան.... . . . . . . . . . . . . . . . . . . . . . . . . . . .Զարհուրած՝ քաշվեցի ես — դեպի ե՛տ, դեպի դուռը, —Մահացու քրտի՛նքն էր ինձ ողողում:
Ես գիտեմ՝ դա իմ մա՛հն էր: 
— «Թշնամի» այդ զինվորը: 
—Այդ անօգ վիրավորը՝ մնացած գյուղում: 
—. . . . . . . . . . . . . . . . . . . . . . .. . . . . .
1929-1936
ԱՐԱՔՍՅԱՅԻՆ
Ցո՛ւրտ է, Արաքս, — Դուրսը քամինՀռընդում է չարակամ, —Լցրու, խմենք միանգամից,Ինչ երազել ենք այնքան...Ես երգիչ եմ, — բայց չե՛մ սիրումԻմ երգերը բազմաձայն...Դու — մոլորված քո օրերում —Մտորում ես դառնացած...
Ի՞նչ ես ուզում դու աշխարհից.Ե՞րգ ես ուզում, թե հուր սե՞ր: 
—Խփի՛ր չքնաղ ձեռքդ քարին —Երգեր ու սեր կհոսեն...
Տվել է քեզ երկինքը ճոխԳեղեցկություն, բույր ու փայլ, —Այն, որ կյանքում ամե՛ն կնոջԵրջանկություն պիտի տար...
Տրված է քեզ աչքեր ակաթԵվ թարթիչներ երգեցիկ, —Տրված է քեզ չքնաղ հասակԵվ քայլըվածք գեղեցիկ —
Տրված է այն ամենը, որԿարող է տալ աշխարհումԵրջանկություն արևավոր,Եվ անթառամ մի գարուն...
Տրված է մեզ՝ երկուսիս էլ —Ի՛նչ կարող է բախտը տալ, —Սակայն ինչո՞ւ դո՛ւ էլ, ե՛ս էլՏրտնջում ենք կյանքից հար...
Զո՛ւր է, Արաքս. — Փարվի՛ր կրծքիս, —Փարվի՛ր անհո՛ւշ ու անտենչ, —Բախտ չեն գտնի կին ու երգիչ,Երկու անօգ — Իրար մեջ...
1930
ԶԱՐՄԱՆԱԼԻ ԱՇՈԻՆ
Այս աշունը եկավ, բացվեց, ինչպես երբե՛ք, —Եկավ — ինչպես զինվոր ու ղեկավար —Այս աշունը բերեց իմաստության երգեր,Եվ կորովի գրեր երգիս համար: 
—
Ե՛վ աշնան ցուրտ քամին ինձ մարտակոչ թվաց,Թվաց կռվի կանչող հնչուն շեփոր, —Եվ անձրևի շնչով երբ երեսիս հևացԻնձ զգացի ես թարմ — և անչափ նոր:

Եվ անձրևի թելերն ինձ թվացին թելեր՝Աշխարհներին կապող և կյանքին խոր, —Կարծես ծառերն անգամ պայքարի են ելել,Որ թոթափեն հուշերը — և դառնան նո՛ր...
Շրշուն աշունն այսօր ինձ գործ ու կյանք վսեմ,Եվ ո՛չ թե մուժ, ու մահ, ու անկում է գուժամ: 
—Օ, հիրավի, երբե՛ք ես դեռ չէի տեսելՄի այսպիսի՛ աշուն...
1931. 5. XI.
ԷՊԻԳՐԱՄՆԵՐ
ԲԱՐՁՐԱՀԱՍԱԿ ԲԱՐԵԿԱՄԻՍ
Ախ, քո բոյը քեզ ներշնչել էՎերևից նայել ամենքին.Մի հեգնանք կա միշտ քո դեմքին,Որ քո բոյը քեզ ներշնչել է: 
—Կարող են հասնեւ լոկ ճանճերըՔո քթի բարձրերն անմեկին.Գուցե հենց նրա՞նք քեզ ներշնչել ենՎերևից նայել ամենքին...
1925
ԱՆՀՈՒՆ, ԱՆՈՒՆ ԵՎ ԱՆԱՆՈՒՆ
(Հատված հեքիաթից)
... 
Մտերմությամբ մի անհունԳնում էին անհունովՄի պատմագիր անանունԵվ մի պատմիչ անունով...
1928
ՆԱ
Ավարտել է նա յոթը դասարան,Եղել է հետո արտասահմանում,Գրել է կյանքում մի հոդված միայն —Եվ քննադատ է հիմա մեզանում:
Չորս լեզուներով բազմաթիվ զրքերՆիրհում են հիմա նրա սեղանին,Բայց կարդում է «Գրական դիրքեր»Ու գովք է ասում նա Ալազանին, —Եվ գոհ է հիմա ինքը իրանից,Եվ գոհ են մարդիկ հիմա նրանից: 
—
1928
ՎԱՐԻԱՆՏ
(Նմանություն Թումանյանին)
Գիժ Իմատրայի փառահեղ ափին,Հագին սև կոստյում, օսլայած շապիկ,Բանաստեղծորեն, գլխարկը ձեռին,Ողջույն հղելով շաչուն ջրերինԿանգնած է ահաՄի մեծ... հաշվապահ: 
—
1928
ՀԱՐՑ
(Մի հեղինակի կարդալիս)
Օ, գիտե՞ք, գիտե՞ք դուք, որԱյնպիսի արևներ կան,Որ լույս են առնում աստղերից,Որոնք վաղուց չկան…
1928
ԱՂՈԹՔ
Փրկի՛ր ինձ, աստվա՛ծ, երկու բանիցԹե Ք.-ի նման խեղճ թշնամուց,Թե Ա.-ի նման բարեկամից: 
—
1928
ԴԱԳԱՂԱՃԱՌ
Այս հարգելի ընկերըԻր անահ նախահորիցԱնունից բացի ժառանգել էրԵվ մի հավատ խորին,Թե բավ է ունենալ մի ոսկոր,Որպեսզի խորտակես Բելին.... . . . . . . . . . . . . . . . . . . . . .Մեծարում եմ ահա քեզ խոսքով,Ո վ ողորմելի: 
—
1928
ՄԻ «ՄԱՐՔՍԻՍՏ» ՔՆՆԱԴԱՏԻ
Դու Մարքսից հազար ցիտատ ես բերում,Երբ ցանկանում ես գործդ դրստել.Օ, թեկուզ բերես միլիոն մեջբերում —Դու կաս, կմնաս նաիրյան չստերՀագած ֆիչիստեր: 
—
1928
ԲԱԺԱԿԱՃԱՌ, ԱՍՎԱԾ ՄԻ
ՄԵԾԱՐԳՈ ԺՈՂՈՎՈՒՄ
Բարեկամնե՛ր, այսօր ես ձեզ ասեմ պիտի,Որ շարքերում, լծված այս կառեթինԿա և՛ կարապ, և՛ ձուկ, և՛ խեցգետին: 
—
1928
ՊՈԻՇԿԻՆԻՆ
էպիգրամի, օ, մեծ վարպետ,Դու ծաղրեի՞ր պիտի արդյոքՔո խոսքերի խոցող խայթովՄեր այսօրվա կյանքը տարբեր,Երբ ո՛չ արքա կա, ո՛չ Ֆոտի,Ոչ էլ փոշի ծխախոտի...— Իհարկե, ո՛չ: 
—
1929
ԱՂՈԹՔ ԱՌ ԱԼԼԱՀ
Փրկի՛ր մեր տունը քոսոտ կովից,Մեր պատմությունը...Անկապ հովից(: 
—
1929
Գ. Ա.
I
Առաջ պոետ էր սեվերյանական,Հետո գեղջկական պատմվածքագիր.Հիմա նա դարձել խրոխտ «պատմաբան»Թռչում է՝ թղթե նժույգը տակին:

II
Որտեղի՞ց է այս գրքում «պատմական»Թեթևությունը մտքի սեթևեթ —Հարցնում ես դու: 
— Ահա պատասխան —Հեղինակն առաջ եղել է պոետ: 
—
III
Նա իբրև պոետ մի բան էր էլի,Իբրև վիպագիր — արդեն մի բան չէր.—Հիմա՝ «պատմական» գրքեր գրելիսԹ՛ե ի՞նչ է — ինքդ գտիր, սիրելի՛ս,Ես... պատմաբան չե՛մ: 
—
1929
ՀԱՐՑ
Ես հարց եմ տալիս հաճախ հիմա ինձ,Նայելով ոմանց «փառավոր» դնչին,Թե ինչո՞ւ է դարն այսքան վիթխարի,Իսկ սրանք — այսքան փոքրիկ ու չնչին…
1929
ԱՆՎԵՐՆԱԳԻՐ
Ներում եմ ես իմ բոլոր փոքր ու մեծ թշնամիներին,Իսկ դու, ընթերցո՛ղ, իմ բազմապիսի մեղքերը ներիր...
1929
ԱՆԱՌԱԿ ՈՐԴԻՆԵՐԻՆ
(Դիֆերամբ)
Դուք, որ վատնեցիք մեր գանձը հետին-.Մեզ թողիք տկլոր, ու բոկոտն, ու խեղճ,Եվ գլուխը մեր թեքեցիք գետին,Եվ նախատինքը մեր դեմքը թրջեց —Երգում ենք ահա ձեզ փառք ու պատիվՉորեքթաթ կեցած ձեր կառքի առջև:

1929
ՄԻՆՅՈՆ
Ես գիտեմ գրական մի թերթ,Թղթի ու մրի մի երկիր,Ուր թանաքն է հոսում, որպես գետ,Ու փոխվում հորդաջուր երգի:
Շառաչում է այնտեղ խարազանը,Որպեսզի Չարենցին զսպե.Խմբագիր է այնտեղ ԱլազանըԵվ քննադատ է Քսպեն...
1929
ՆՄԱՆՈՒԹՅՈՒՆ ԼԱՏԻՆԵՐԵՆԻՆ
Ի՛նչ Զևսին է վայել — անվայել է ցուլին: 
— Այսպե՛ս էՄեզ ասում առածն իմաստուն: 
— Բայց կարո՞ղ է մարդը հիմաՏարբերել ցուլը Զևսից, երբ Զևսերը մեր նորՉափազանց հաճախ են այսօր դառնում ցուլ, անբան անասուն,Եվ ո՛չ թե մի անգամ միայն, ինչպես դա եղել է հնում: 
—
1929
ԺԱՄԱՆԱԿԱԿԻՑ ԿԱՐԱՄԶԻՆԻՆ
(Նմանություն Պուշկինին)
(Ա-ին)
I
Դու «պատմություն» ես մեզ համար գրելԵվ պարծենում ենք մենք էլ քեզանով,Որ գրիչդ դու մի կողմ ես դրելԵվ գրել արյամբ ու խարազանով:

II
Դու բարձր մտքեր ունես թեպետԵվ մտքերիդ պես բարձր ճակատ,Քո հոդվածների էջերից սակայնՆայում է ահա մի ֆելդֆեբե՛լ: 
—
III
Քո հոդվածներում կան բարձր մտքերԵվ սուրբ կնուտի ու արյան հետքեր:

1929
ԷՊԻՔԱԿԱՆ ԼՈՒՍԱԲԱՑ
Նվիրում եմ այս գիրքաս հիշատակինԿնոջս, ընկերոջս, հերոսական բարեկամիս Արփենիկ Չարենցի/Տեր-Աստվածատրյան/Վախճանված 1927 թվի հունվարի 1-2-ի գիշերըԵ.Չ.
1929. X
Լենինգրադ
ՄՈԻՍԱՅԻՍ
Նախ` աղջիկ էիր դու մի հասարակ,Որ դեմս ելար օրերում դժնի:
Անձրև էր մաղում իմ գլխին բարակ,Ու չկար կյանքում սրբազան կրակ,Ու լույսն էր ծորում երբեմն լուսնի:

Գգվեցիր դու ինձ գգվանքով քնքուշ,Ինչպես լուսնահար աղջիկն է գգվում,Երգեցիր սրտիս ցնորքներ ու հուշ,Քնարդ եղավ անզոր ու անուժԵվ բեկվեց, ինչպես ուռին է բեկվում:

Գունատ էիր դու, ինչպես մահամերձ,Եվ չգիտեին շրթերդ խնդալ.Եվ տխուր էին գգվանքները մեր,Եվ սերդ, ինչպես լուսնահարի սեր,Անկիրք էր այնպես ու սանտիմենտալ:

Ի՛նչ իմանայի օրերում ես այն,Որ այնքան անկյանք քո երակներումԲարիկադների հրերում անանցՄարտիրոսաբար մարտնչող կանանցԲորբ, հերոսական արյունն է եռում:

Որ բացվես պիտի օրերում դու նոր,Ինչպես ծաղիկն է արևից բացվում,Որ քո քնարի երգերը բոլորԱյն դժնի, խեղդող ու աղետավորՕրերից են լոկ թախիծով լցվում:

Եվ դու մեռնեիր երևի ինձ հետ՝Անձրևից հյուծված և հրակարոտ —Այն փոթորիկը եթե չցնցերԵվ մրրիկը այն եթե չխանձերՔո դեմքը իր ջինջ, կենսատու հրով:

Հառնեցիր հանկարծ վիթխարի թափովԴու շռնդալից այգին ընդառաջ.Լցված հողմային օրերի տապով՝Կանգնեցիր՝ ձեռքիդ պայքարի շեփոր,Եվ դարձար այնքան նոր ու անճանաչ:

Դու նզովեցիր օրերը քո հին՝Այնքան անկրակ ու մեռած այնքան,Եվ, գնդերի հետ ելած գրոհի,Որպես մի կարմիր ամազոնուհիԴու շեփորեցիր կռիվ ու պայքար:

Գեղեցի՛կ էիր այն ժամերին դուՈւ զարհուրելի, ինչպես կռվի երթ.Հնչում էր իմ մեջ քո երգը խնդուն,Եվ հեռուներում քո երգն էր թնդում,Ինչպես վիթխարի հաղթանակի երգ:

Դու ջահել էիր, դու երիտասարդ,Արյունն էր քո մեջ հողմերի եռում.—Երգում էիր դու խնդուն ու զվարթ,Եվ ձայնդ վաղվա հավատով անմար—Թնդում էր մարտի անպարտ դիրքերում:

Եվ այդպես ջահել, և այդպես խնդունԱնցար դու ինձ հետ դաշտերով հրե,Երգեցիր անխոնջ, երգեցիր անդուլ,Երգեցիր անմար, անհուն եռանդով,Մինչև դիրքերում մարտը դադարեց:

Իմ ե՛րգ, իմ քնա՛ր, օրերի միգումԻնձ անդարձ տրված արևոտ իմ կին, —Դու անկեղծ էիր ինձ հետ, ինչպես քույր,Դու պայծառ էիր ու անչափ մաքուրԹքեցի սակայն ես մի օր դեմքիդ...
Դավաճանեցի մի գիշեր ես քեզ,Ուզեցի ընտրել սիրուհի մի սառ,Որ ինձ երկաթե երազներ երգերԵվ առանց սիրո ու առանց կրքիՏաներ ինձ մի նոր, երկաթե աշխարհ:

Քո պայծառ, մաքուր շունչը կենդանիՈւզեցի փոխել ես բետոնի հետ,Սիրտս դարձնել պողպատե անիվ,Երես դարձնել անդարձ քեզանիցԵվ դառնալ անկիրք աշխարհի Պոետ:

Երեխայական մի խանդաղանքովԵս ի՛րն ընտրեցի իբրև հարսնացու,Եվ երգս դարձավ անուժ ու անթով,Եվ մոլորվեցի իրերի բանտում,Եվ գլխիս իջավ մառախուղը ցուրտ:

Եվ, սիրտս կտրած մարդուց ու հողից,Ես դեգերեցի անտուն ու անքուն,Արյունս դարձավ արնահամ օղի,Եվ ես, կորցրած եռանդ ու ուղի`Անվերջ գնացի անկումից անկում:

Չկարողացա՛ ես կրել կյանքումՊայծառ անունը քո, որպես դրոշ, —Եվ գլխիս իջավ խավարը անդուռ,Եվ ես հասկացա, որ դու՛ ես, այդ դու՛Ինձ հետապնդում հատուցման սրով:

Եվ ոռնացի ես, ինչպես մահամերձԳազանն է ոռնում մահվան սարսափի,Ձեռքերս ահո՛վ կարկառեցի քեզ,Կարոտով անհուն կարոտեցի եսԿենդանի շնչիդ, հրիդ ու տապիդ:
Եվ մահամերձն է ինչպես հայցում օդ`Գլուխը դրած արնահոտ բարձին, —Այդպես մահամերձ ու հրակարոտ,Սրբելով ոգիս տանջանքի հրով,Ես սպասեցի քո վերադարձին:

Վերադարձե՛լ ես դու կրկին ահաԱնչափ դժվարին մի ճանապարհով.Ձեռքիդ ծանրաձույլ մի քնար պահած`Կանգնել ես կրկին դու կողքիս, սակայնՀամա՛ռ ես հիմա ու խստաբարո:

Էլ չես դու այնքան անփույթ ու թեթև,Ինչպես այն ջահել ամազոնուհին. —Օդով դու կրկին անխոնջ ես թեև,Կանգնել է սակայն քո գլխի վերև,Ինչպես ուրվական — հոգսը ամեհի:

Պայքար է կրկին քո շուրջը հիմաԵվ զենքեր են պետք ավելի՛ հատու,Եվ այս ամենի պայքարի համարՆոր զենքեր պիտի կռես հիմա դու:
Եվ պետք է լինես ավելի՛ համառ,Ավելի՛ զգաստ, ավելի արթուն:

Դու կերգես հիմա անխոնջ ու անդուլ,Քրտինքով թրջած երես ու ճակատ,—Եվ, ինչպես խոփը քարաշատ արտում,Միտքը կհերկես այսօրվա մարդու,Մինչև գրոհի ժամանակը գա:

Եվ ժամը երբ գա — դու կրկի՛ն, կիկի՛ն,Ինչպես անցյալում կոմունար կանայքԱմպրոպադղորդ քնարը ձեռքիդ,Գրոհի վսեմ երգը շրթունքիդԴիրքերում ինձ հետ կկանգնես անահ
Եվ ընկնեմ երբ ես՝ իմ սրտից զարկած —Կմեռնես ինձ հետ ժպիտով հանգիստ,Եվ կցրտանա քնարդ հանգած`Մեռնելուց առաջ մի վերջին անգանՈղջույն հնչելով ապագա կյանքին:

1930, Լենինգրադ
ՆԵՐԲՈՂՆԵՐ ՈՒ ԽՈՀԵՐ
ԵՐԳ ՄԱՔԱՌՈՒՄԻ
«Իմ ոգին էր դա, որ երգում էր իրվերելքի երգը, իսկ այդ ծիծաղելիասպետը կարծում էր, թե դա ե՛ս եմ երգում...»
ԷԴԳԱՐ ՊՈ
I
Ինչպես ճամփորդ մի, որ խորդուբորդՈւղիներով է բարձրանում վեր, —Այդպես ելել ես մի առավոտԵվ ընկել ուղի մի ահավոր,Մի ուղի դժվար ու անչափ վե՛հ:

Տարել է ուղին քո խորդուբորդՔեզ դեպի անհաս բարձրություններ,Եվ անձրևն է մերթ քեզ թրջել հորդ,Եվ երկինքն է մերթ գլխիդ ձյունել: 
—Դու մաքառել ես, ընկել հաճախ,Քսել երեսըդ քարերին մերկ,Ու չարչարել ես քեզ չարաչար,Բայց կրկի՛ն, կրկի՛ն ձգտել ես վե՛ր:

Արդեն կտրել ես, արդեն անցելԴու երկա՛ր, երկա՛ր մի ճանապարհ,Եվ բարձունքնե՛ր ես դու ունեցելԵվ անկումներ ես ունեցել հար, —Բայց դու սրբել ես հոգիդ մի՛շտ էլՃամփեքի մաքուր, վսեմ հրով,Եվ միշտ պայծառ է հոգիդ եղել,Եվ սիրտդ լիքն է եղել սիրով:

Եվ սիրտդ լիքն է եղել հաճախՑասման թույնով ու ատելությամբ,Եվ կասկածը սև, կասկածը չարՔեզ ճնշել է մերթ իր ծանրությամբ, —Բայց դու մաքրել ես միշտ էլ հոգիդԿասկածանքներից այդ խաժադուժ,Եվ մաքառել ես, որ չչոքիՔո սրտին երբե՛ք հոգնության մուժ:

Դու բարձրացել ես մաքառումովԴեպի ահռելի բարձրություններ,Եղել ես հաճախ արևին մոտ,Տեսել գագաթներ լուսաձյունե, —Եվ ճանապարհին ինչքա՛ն ես դուՔո բոբիկ ոտներն արյունոտել,Բայց քայլե՛լս ես միշտ, քայլել անդուլ,Տքնել անդադար ու կարոտել:

Եվ երբ հոգնած ես եղել դու քիչ.Երբ ճնշել է քեզ ուղիդ անհաս,Եվ ճանապարհի քարերին ցիցՆստել ես, որ քիչ հանգստանաս —Քեզ մեռած են միշտ կարծել նրանք,Այն մարդիկ, որոնք իրենց օրումՈ՛չ մաքառել են, որ բարձրանան,Ո՛չ տեսել սարսափ ու հոգնություն:

Այդպես էլ այժմ: 
— Քեզ դիմացիցԿանչո՛ւմ, կանչո՛ւմ է ուղիդ անհաս,Եվ դու ճամփեքի քարերին ցիցՆստել ես, որ քիչ հանգստանաս, —Իսկ նրանք ահա, չարախնդում,Տաք ճահիճների տիղմին հլու՝Հանգուցելոց են արդեն կարդումԵվ երգում քեզ մահ ու ալելու…
Բայց դու հանգիստ ես:
-Սրտիդ խնդունԵվ մտքերի՛դ մեծ, և՛ հույզերիդԻջել է մի նո՜ր իմաստություն՝Ե՛վ պայծառ, և՛ ջինջ, և՛ մտերիմ:
Քիչ հետո պիտի դու բարձրանասԵվ մաքառումի երգով անդուլԿրկի՛ն տքնաջան պիտի գնաս,Եվ ուղիդ պիտի լինի խնդուն: 
—
II
Ձգվում է ահա քո դեմ ուղիդԴեպի նոր, անհաս բարձրություններ.Եվ գգվում է քեզ բույրը հողիԵվ գագաթների շունչը ձյունե.Եվ մենակ ես դու կրկին ահա,Եվ դարերն են քո շուրջը երգում,Եվ արեգակն է, որպես վահան,Բարձրանում քո նո՛ր այս եզերքում:

Ելնում է քո նոր այս եզերքումՄի չտեսնված, մի նո՛ր արև,Բարձրանում է հուր, խնդուն երգովՔո վերջի՛ն, վերջի՛ն լեռան վերև.Վերջին գագաթն է քո դեմ ցցված՝Քարքարոտ, անհաս ու ձյունածիր.Դու վերջի՜ն անգամ պիտի զգասԲարձունքի ցնորքն անծայրածիր:

Օ, վերջի՛ն անգամ խնդուն երգովԹոթափի՛ր հոգիդ ու բարձրացի՛ր,Ժպիտով անհուն նայիր ներքև`Դաշտերում ծագող լուսաբացին, —Ու քայլի՛ր անդուլ, քայլի՛ր կրկին,Թող նորի՛ց հոգիդ արյունոտի,Բայց ճահիճների ճղճիմ երգինԹող երբե՛ք, երբե՛ք չկարոտ՛ի:

Ներքևում ահա, լեռան լանջին,Ուր կան խարույկներ ու արոտներ,Ինչպես ցնորքներ ու մտքեր չնչին —Ձգվում են նեղլիկ արահետներ:
Մարդիկ են ահա այնտեղ հածումԵվ արածում են այնտեղ գառներ, —Բայց ուղի՛ն, ուղի՛ն քո մահացուԱրահետներին դու չխառնես:

Եղիր վերջի՛ն դու, եղիր հետի՛ն,Թող լինի ուղիդ օրհասական,Քո ճանապարհը երբե՛ք, սակայն,Չխառնե՛ս նրանց արահետին: 
—Մաքառի՛ր անդուլ, գնա վերև՛,Քո գագաթնային երգը երգիր.Վերելքը թող քեզ տանջանք բերե,Եվ արյուն ծորա թող քո վերքից —Եվ ուղիդ լինի թող հիմա ցուրտ,Եվ վերելքդ թող լինի դժվար,Անկումդ լինի թող մահացու,Թող գագաթը քեզ անհա՛ս թվա, —Քայլի՛ր դու սակայն, գնա անդուլԴեպի քարքարոտ բարձրություններ, —Եվ եթե ընկար — բուքն հռնդունԹող վերջին խինդով վրադ ձյունե…
1929. 17 սեպտեմբեր
ԵՍ ԱՅՆ ՉԵՄ ԱՅԼԵՎՍ
(Ներբոդ լիրիքական)
ՊԱՏԱՍԽԱՆ ԹՇՆԱՄԻՆԵՐՍ
Եվ գտեմ ես հիմա, որ համա՛ռ է,Առօրյա աշխատանք է անդուլ —Այն ամենը, որ վարար, հողմավար էր,Որ գալու էր երգով ու խանդով...Ե. Չ.
Օ, դո՛ւք, ասպետներ չնչի՛ն դավերի,Ի՞նչ եք քչփչում ճանկերդ սրած. —Ես ոգով հիմա պի՛նդ եմ ավելի,Ավելի՛ տոկուն, քան էի առաջ:
Եվ եթե երգով ես ասում եմ, թեԵս ա՛յլ եմ հիմա, այլևս այն չեմ —Նշանակում` է նոր հո՛ւն եմ մտել`Ավելի խորունկ, ավելի անշեղ:

Ես հախուռն էի, ինչպես պղտոր գետ,Եվ սրտով թեթև, ու երգով շռայլ, —Եվ ոգով այսօր չե՛մ փոխվել թեպետ,Դարձել եմ, սակայն, ծանր ու ժլատ:
Իմ հոգին այսօր էլ չի մանրանում,Չի՛ մսխում իրեն թռվռուն խոսքով —Այդպես ցողո՛ւնն է հանդում ծանրանում,Երբ լցվում է ձույլ, իմաստուն հասկով:

Ես այն չեմ հիմա... 
Հույզերիս քամին,Որ քշում էր ինձ անկումից անկում —Հանգստացել ու նստել է հիմիԵվ ամեն կանչի չի արձագանքում: 
—Էլ չի՛ հռնդում սիրտս վայրենի,Ինչպես դաշտերում նժույգ սանձարձակ. —Գգվեց ինձ սիրով մի ձեռք հայրենի,Եվ ես մի գիշեր իմաստուն դարձա:
Հասկացա հոգով, որ կյանքի հանդում,Մարդկային ծփուն ծովում հողմածեծՄիա՛յն երգերով ու անձև խանդովՕ, ո՛չ մի ցողուն դեռ չի՛ բարձրացել:
Ես ձեռք քաշեցի կրքերից վարար,Զգացմունքների հորձանքից անձև —Եվ աշխատանքի բոցը փրկարարԻմ անձրևածեծ երեսը խանձեց:

Ու դա՜շտ եմ ելնում ես կրկին ահա,Ինչպես հնձվորը ելնում է հնձի,Թմբկի փոխարեն ձեռքերիս պահածԽոհով ծանրացած քնար պղնձի:
Իմ գլխի վերև կեսօ՛ր է արդեն,Ամռան արևն է կանգնել զենիթում,Իմ դեմ — խոհերի չհնձած արտեր, —Եվ հոգսն է ահա հոնքերը կիտում: 
—Ինչքա՛ն եմ վատնել ես անգին ժամեր,Եվ ինչքա՛ն հունտեր ցրել եմ ձրի, —Եվ ինչքա՛ն պիտի հիմա աշխատեմ,Որ գտնեմ ես այն, ինչ զո՛ւր կորցրի...Ես շռա՛յլ եղա իբրև սերմնացան,Ժլա՛տ կլինեմ՝ ելնելով հնձի, —Եվ աշխատանքի բոցը սրբազանԹող մինչև գիշեր ճակատս խանձի: 
—
Որքա՛ն աշխատանք ու խոհ կա այստեղԵրկաթավորվող իմ հայրենիքում,Որի վրայով հողմեր են անցելԵվ մեզ լվացել հրե մրրիկում: 
—Որի դարերից գոսացած դեմքինՓչել է այսօր շունչը Լենինի, —Կիզվել է հրով երկիրը հիմքիցՈւ շռնդալով շինվում է հիմի:
Առաջին անգամ իմ հայրենիքում,Ուր հոսում էին արնահուն գետեր —Այս այգաբացի երթը զրնգունԻմ բարձրաշառաչ ե՛րգն է ավետել:
Հիմա՝ վաստակած ու ձեռքիս քնար`Ելնում եմ ահա կրկի՛ն ժպտադեմքՈր սերունդների գործին անկոբարԽոհով ծանրացած իմ երգը խառնեմ:

Ես չե՛մ երգելու այժմ շառաչունԳալիքի մասին, որ գալու է դեռ.Իմ ներսում հիմա հուզվում են, աճումՈւ շարժվում ուրի՛շ խոհերի գնդեր: 
—Ներկա՛ն է հիմա իմ դեմ աղմկում,Ինչպես կրքերի ամեհի մի ծով, —Եվ անցնում եմ ես, քնարս բեկուն,Այս հազարագույն օվկիանի միջով:
Անցնում եմ իմ նո՛ր խոհերին գերի —Եվ շուրջս ահա, մոտիկն ու հեռուն, —Անքուն կրքերի, զգացմունքներիԼա՛յն, անծայրածիր օվկիանն է եռում:
Ճամփա եմ ելնում ես ահա մենակ,Քնա՛րս է միայն ինձ հետ միասին —Եվ երգում եմ ես, երգում եմ անահԻմ պայծառացած խոհերի մասին:
Դժվար կլինի իմ երթը հիմա,Դժվար ու դժնի, քան երբևիցե,Եվ ճամփիս գուցե օձերի նմանԻնձ արյունոտեն ժանիքները ձեր, —Բայց պի՛նդ է ոգիս... 
Ու ո՛չ մի ժանիքԻնձ չի՛ բաժանի իմ անդուլ դարից,Ինչպես ո՛չ մի ուժ ինձ չի՛ բաժանիԻմ շռնդալից, պայծա՜ռ քնարից...



 --------------------------------------- 


1929
ԹՈԻՂԹ ԲԱՆԱՍՏԵՂԾ ԲԱՐԵԿԱՄԻՍ՝N.N. ԳՐՎԱԾ ԵՐԵՎԱՆԻՑ
Ահա կրկի՛ն գրում եմ քեզ,Իմ լավ ընկե՛ր, իմ բարեկա՛մ, —Օ, քե՛զ, անհայտ, բայց մե՛ծ երգիչ,Ողջո՛ւյն, ողջո՛ւյն պոետական: 
—Գրում եմ քեզ ես պարզ հանգով,Ռիթմո՛վ հստակ, յամբով մեկին,Գրում եմ քեզ կարոտանքով,Ինչպես Պուշկինը՝ Դելվիգին...
Սրտով խաղաղ եմ ես հիմաՈւ խոհերով հստակ, մաքուր:
Իջել է իմ սրտի վրաԶարմանալի հանգստություն:
Չեմ իմանում ի՛նքս էլ սակայն,Թե ինչը ինձ այսպես փոխեց.Քա՞յլ էր սա մի հերոսական,Թե՞ տարիքս են արդեն կոխել: 
—
Դարձել եմ լուրջ, ինքնավստահ,Ձեռք եմ քաշել հիմա մանրից…Իմ սենյակում երեկ նստածԿարդում էի Ալեքսանդրին:
Կարդում էի... 
Եվ իմ հոգինՀսկա մի խինդ էր ողողում. —Այդքան պայծառ ու ահագինԱրեգա՛կն է միայն շողում:

Եվ կարդալով Ալեքսանդրին՝Կրկի՛ն անգամ ես հասկացա,Թե ինչո՞ւ է նրա անդրինՍերունդների սրտում կեցած:
Թե դարերի հորիզոնումՉսուզվելով՝ ինչո՞ւ է նաԱնվերջ շողում ու բարձրանումԵվ միշտ պայծա՛ռ պիտի մնա: 
—
Գրում եմ քեզ ահա ես հինՊատասխանը այդ հին հարցի:
Թե ուզում ես երգդ լսեն՝Ժամանակիդ շո՛ւնչը դարձիր: 
—Կապվի՛ր նյարդով յուրաքանչյուրՔո օրերին ու քո դարին,Կյանքը սիրիր լիահնչյունՈւ մի՛ դավիր քո քնարին: 
—
Հարկավոր է ձուլվել դարին,Ասում եմ ես…	Բայց կա արդյոքԱյդքան անհուն ու դժվարի՛ն,Այդքան թե՛ պարզ, թե՛ բարդ մի գործ:
Մարդիկ կան, որ կարծում են, թեՈվ ավելի բարձր է գոռում՝Նա է միայն դարի տենդով,Դասակարգի խանդով եռում:

(Մի ժամանակ, դժբախտաբար,Ե՛վ էլ էի այդպես կարծում,Բայց վերցրած պայծառ քնար՝Ազատվել եմ ահա փորձումԱյդ մարմաջից... թեկուզ…	թեկուզ...Ապագայում գուցե ցավեմ,Քանզի դա և հեշտ էր, և պարզ,Ե՛վ անվնաս, և շահավետ...)
Մեր շուրջը, տե՛ս ինչքա՛ն դեմքեր,Ինչքա՛ն մարդիկ, շեփոր առած,Երգում են գործ, երգում են տեմպ,Երգում երգեր բարձրաշառաչ: 
—Երգում է, տե՛ս, գիշեր ու զօր,Պոետների մի ողջ բանակ,Սակայն երգեր քիչ կան այսօր,Այլ կա հաճախ թուղթ ու թանաք:

Մե՛ծ է այսօր բանակը մեր.Թե բոլորիս քշեն զինվոր՝Կառնենք գյուղեր ու քաղաքներ, —Բայց երգեր ենք գրում այսօր:
Երգում ենք սեր, երգում ենք մահ,Երգում պայքար ու աշխատանք,Մեր երգերում, սակայն, չկաԱյսօր ո՛չ սեր, ո՛չ խոհ, ո՛չ կյանք: 
—
Ի՜նչ են մեր մեծ դարի հանդեպԵրգերը մեր թոթովախոս…Մենք, որ մի նոր կյանք ենք կանգնել,Չունենք երգեր հատու ու խոր:
Ինչ գրել ենք մինչև հիմա՝Եղել է լոկ առաջաբանՄի վիթխարի երգի համար,Որ գալու է, բայց դեռ չկա:
Չհավատա՛ս դու ինքնագոհՊոետներին մեր այն բազում,Որ հմայված իրենց երգով՝Ներբողներ են իրար ասում:
Շա՛տ է չնչին մեր ապագան,Թե որ դրանց երգին նայես. —Օ, դարը մեր հերոսականԱյդ երգին է միթե վայել...
Բայց նա կգա, պոետն այն մեծ,Մեր երազած պոետը նոր,Եվ ներկայիս մարդուն կերգեԵրգով իր վեհ, ու բորբ, ու խոր:
Պղնձաձույլ իր քնարովՇո՛ւնչը կերգե այս մեծ դարի,Կայրե սրտերը սուրբ հրով —Ու չի՛ դավե իր քնարին...
Մեր վիթխարի դարը ահաԿառաչելով, ընդդեմ հնի,Բարձրացրել է, որպես վահան,Հսկա անունը Լենինի:
Եվ ուր առաջ բանտ էր խավար,Ճորտությունն էր ուր լուռ քսել —Ալեկոծվում են հողմավարԱնծայրածիր բազմություններ:

Աղմկում է հողմանմանՍոցիալական ծովը հիմի,Կյանքը այսօր օրհասականԲախումների օվկիան է մի:
Լեռնացել են իրար հանդեպԵրկու հսկա դասակարգեր,Ընկնում են հին գահեր այնտեղ,Այստեղ կանգնում չեղած կարգեր: 
—Եվ այս անդուլ դարում ահա,Այս լեռնացող օվկիանումԱպրում են բյուր մարդիկ հիմա,Տխրում, տքնում, ուրախանում, —Մարդն է ապրում, ինչպես առաջ,Հուզումներով իր կենդանի.Ունի կրքեր բազմաշառաչ,Սրտում հազար հույզեր ունի, —
Եվ ինչ... այս բորբ, այս կենդանիՀույզերը հորդ երգելու տեղ —Միաչքանի, միոտանիՄարդն են երգում հիմա անթև.Մարդն են երգում, որի կրծքումԵրգեհոն է դրված կարծես,Որ ճիչեր է միայն փղձկում,Չունի ո՛չ խանդ, ո՛չ խինդ, ո՛չ սեր:

Սակայն դու չե՛ս գտնում արդյոք,Որ վիթխարի այս մեր դարումԻր հույզերով ու կրքերովԱվելի՛ է մարդը հարուստ:
Ինչե՛ր է նա այսօր տեսել,Ինչե՛ր ապրել ու զգացել,Եվ ի՞նչն է նա համարել սեր,Եվ ինչո՞վ է ուրախացել...
Տեսել է նա ՀոկտեմբերիԱնօրինակ պայքարը մեծ,Ընդվզումի տարիներիՕրերը բորբ ու հողմածեծ: 
—Կործանո՛ւմն է տեսել հնի,Պալատների անկումն անդարձ,Տեսել է մահը Լենինի,Կորուստն այս խոր, անվերադարձ:
Տեսել է նա անկումը այնՏարօրինակ առաջնորդի,Որ օրերին այն փորձությանԱռաջնորդեց կարմիր զորքին,Մղվեց մեզ հետ կամքով հաստատԴեպի պայքար ու հաղթանակ —Եվ երկրից դուրս հիմա նստածԹափում է լոկ թույն ու թանաք…
. . . . . . . . . . . . . . . . . . . . . . . . . . .Ինչքա՛ն է այս ամենը բարդ...Այս ամենի հետ միասինՄարդը էլի՛ մնում է մարդ,Որ ունի սեր, որ ունի սիրտ:
Կարող ես դու՝ երգի՛ր նրան՝Իր հույզերով մեծ ու մանրիկ,Բայց այսպիսի երգի համար…Քնա՛րն է պետք Ալեքսանդրի:

Քնարն է պետք Ալեքսանդրի,Ու քնարի հետ միասին՝Այդքան անհուն ու ահագին,Այդքան պայծառ ու վեհ մի սիրտ: 
—Իր մի՛տքն է պետք պայծառատես,Որ օրերի վեճի միջիցՀիմնականը մանրից զատեԵվ կարկաչե ջինջ ու վճիտ: 
—
Որ առօրյա աղմուկներիՄիջից տեսնի օրը գալիքԵվ չդառնա ոգով գերիԾնծղաներին աղմկալի,—Տեսնի ոգով, թե ինչն է, որԴառնալու է էգուց անցյալ,Եվ ինչն է, որ հեռու մի օր՝Պիտի կանգնի բա՛րձր ու պայծառ...
Եվ նա կգա, պոետն այդ մեծ,Մեր երազած պոետը նոր,Եվ ներկայիս մարդուն կերգեԵրգով իր վեհ, ու բորբ, ու խոր: 
—Պղնձաձույլ իր քնարովՇունչը կերգե մեր մեծ դարի,Կայրե սրտերը սուրբ հրով —Ու չի՛ դավե իր քնարին...
Վերջացրի: 
— Գիշեր է խոր: 
—Եվ գիշերվա այս խոր պահինԳլխիս վրա թառել է լուռ...Իմաստուն բուն Միներվայի:
Եվ առույգ է սիրտս շնչում,Կասկածանքներ իմ մեջ չկան: 
—Դե՛, ընդունիր հազա՛ր ողջույն,Պոետական իմ բարեկամ...
1929, Երևան
ԹՈԻՂԹ ԱԿՍԵԼ ԲԱԿՈՒՆՑԻՆ,ԳՐՎԱԾ ԼԵՆԻՆԳՐԱԴԻՑ
Իմ սիրելի Ակսե՛լ, չեմ մոռացել ես քեզ...Ահա նստած այստեղ, այս խստաշունչ հեռվում,Մտաբերում, հիշում, — ու, տե՛ս — գրում եմ եսՔեզ հանգավոր նամակ: 
— Այս ափերում,Հյուսիսային այս ցուրտ, դժկամ հեռուներումԵռում է կյանք մի այլ, անօրինակ ու նոր: 
—Միայն Նևա՛ն է, որ իր դարավոր հունովՔշում է ջուրն իր գորշ դեպի անհայտ ափեր,Այս ծանրանիստ Նևան՝ անեզրական ու վեհ:

Այս քաղաքում, ուր ցոփ արքաներ են ապրել,Ուր շաչել է մտրակը ստրուկների վզին,Որպես վերին պարգև, — ուր հյուսիսիՄառախուղի նման այս անտարբերԻշխաններն են դարեր առևանգել, հարբել,Կախաղաններ կանգնել հարյուրներով, —Այս քաղաքում հիմա եռում է կյանք մի նոր,Զարմանալի մի կյանք: 
— Այստեղ հիմաԲանվորական դեմքեր դու կտեսնես միայն, —Երևանից մինչև օվկիանոսը Խաղաղ,Օ, աշխարհո՛ւմ ամբողջ դժվա՛ր լինի մի այլԱյսքան անխոնջ, զգաստ, խստաբարո քաղաք: 
—Այստեղ զգաստ դեմքեր լոկ կտեսնես քո շուրջը,Պարզ, հասարակ դեմքեր, դեմքեր, որ լուրջ են,Ինչպես տարիքը, հոգսը, ինչպես «վերին»Իմպերատիվը սերունդների.... . . . . . . . . . . . . . . . . . . . . . . . . .
Այս հասարակ մարդկանց բազմություններն ահա.Որ դեմքերի վրա ունեն պահածՄի անխորտակ վճիռ, — այս մարդկանց եսՏեսա գործի ժամին, տեսա հրկեզՀնոցների առաջ, — տեսա ինչպեսԳուրգուրանքով, սիրով, լրջությամբ խորԱյդ ժխորում գործի, այդ պայքարումԸնդդեմ նյութի , — անդուլ, գիշեր ու զօր,Ընդվզում են նրանք ու մաքառում: 
—Ինձ հմայեց այդ տենդը: 
— Այդ պայքարում վսեմՕ, ո՛չ թե մարդն էր լոկ խոփեր կոփում,Այլ ներշնչում էր և՛ նյութը մի անհուն սերԱշխատանքում կոփվող նրանց ոգուն:
Տե՛սա հետո նրանց ես հանգստի ժամին,Թատրոններո՛ւմ տեսա, Միտինգներո՛ւմ, —Եվ ամենուր նրանց այդ լուրջ, այդ խստամիտ,Այդ մաքառող ոգի՛ն էր խանդից եռում: 
—Եվ ամենուր նրանց հայացքների միջիցԱննինջ, հոգսը դեմքին, հետապնդում էր ինձԱյն ղեկավարը մեծ, խստաբարո,Որ մկանուտ մարդկանց բազմություններն այս հոծՄի առավոտ մղեց դեպի գրոհ.... . . . . . . . . . . . . . . . . . . . . . . . .
Եվ նայելով նրանց, աշխատանքի բոցումԻրենց ոգին կոփող այդ մարդկանց եսՏեսա, որ մի՛տք է մի ուղեղս սղոցումԻնձ անդադար կրծող մի միտք, թե մենքՈւնեցել ենք արդյոք մեր առօրյա գործում,Մեր երգերում, գրած գրքերում մեր, —Ունեցե՞լ ենք արդյոք մեր խոհերի խորքումԱյս խստությունը խոր ու անչափ վե՛հ:
Մեր երգերում, գրած մեր գրքերում բազում,Մեր գործերում, թեպետ պոետական,Մեր մտքերում՝ հաճախ թե՛ մեղկ, թե՛ գունազուրկ,Մեր հույզերում — այնքա՛ն լիրիկական, —Մենք չե՞նք եղել արդյոք զարմանալի անհոգ,Զարմանալի անփույթ, հաճախ թեթև, —Եվ պահեր ենք վսեմ մենք ունեցել եթե —Դա չի՞ եղել արդյոք պատահական արդյունքՊատահական ժամի... 
Կոփե՞լ ենք մենքՄեր խոր խոհերն արդյոք աշխատանքի բոցում,Կռե՞լ ենք խոսքը մեր, որպես պողպատ,Որ նա տոկա, կիզվի, ու անդադար շողաՍերունդների սրտում... 
Եվ հնոցումԱյս օրերի, որ մեզ հրկիզում են անդող,Հրո՛վ, հրո՛վ սրբում մեր պիրկ ոգին —Տքնե՞լ ենք մենք արդյոք աշխատանքով հանդուգն,Որ մեր գործի վրա ժանգ չչոքի…Մտածե՞լ ենք արդյոք, որ խոսքը — թո՛ւջն է նույն`Դիմադրող, համառ, — և եթե մենքՉհրկիզենք նրան մեր խոհերի հունում,Աշխատանքով անդուլ թե չձուլենք —Նա կխամրի, հանգած, կանոսրանա,Կփուխրանա, ինչպես մգլած պտուղ, —Եվ բշտիկներ կուռչեն, լցված օղով,Այդ փչացած թուջի — այդ խոսքերի վրա.... . . . . . . . . . . . . . . . . . . . . . . . . . . . . .
Տրված է մեզ երգի անեզրական շնորհքՏրված է, թափ, թռիչք, մտքի խոյանք ու թև, —Իսկ մենք սահում ենք դեռ, զարմանալի թեթև,Այն փոշապատ, մաշված ուղիների հունով,Որ հունն է բութ մտքի, տրաֆարետի, սերտածԵրկու խղճուկ հանգի, երկու կռտածԴատողության, — (թեկուզ հիմնականումԴատողությունն այդ վեհ է, սակայն հաճախԲզկտում են նրան, փետրահանումՈւ կմախքը նրա խեղճ ու կրակԹրջում ճղճիմ, հիմար հիացմունքի թուքով: 
—Այդպես կարող է լոկ ստրո՛ւկն հոգովԱնմտության, անշունչ հնչնախաղի փոխելՀանճարեղ խոհն անգամ: 
— Այդպես ահա՛Արծիվների թևե՛րն են մարդիկ կտրում մեկ-մեկԵվ վանդակում պահում նրանց կմախքը լոկՓետրահանած ու մերկ): 
—Հիմա խոհե՛ր կան` այդ արծիվների նման: 
—Ու պոետներ բազում, որոնց համարՀիմնականը փետո՛ւրն է — մի ամեհի խանդովՓետրաթափ են անում նրանց անդուլ:
Այդ խոհերից վսեմը — աշխատա՛նքն է գուցե. —Կարդա` նրանց երգերը՝ աշխատանքին ձոնած,Կարդա՛ սրտով մաքուր, — և ինձ Ասա՛ հիմա՝Աշխատե՞լ են նրանք երբևիցե…Գիտե՞ն նրանք արդյոք, որ խոսքը — Թո՛ւջն է նույն,Որ պահանջում է ջանք ու քրտնաջան լարում,Մաքառման շունչ ջերմին, հոգնության տենդ ու թույն,Պահանջում է խոնջենք. . . . . . . . . . . .. . . . . . . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . . . . . . .
Մենք շա՜տ էինք անփույթ մեր հանճարի հանդեպ,Մեր օրերի, գրչի, մեր խոհերի բազում: 
—Վայե՞լ է մեզ լինել անինքնուրույն, անդեմ,Եվ օրերում վատնել մեզ տրված գանձը զուր,Ինչպես վատնել է այն ճորտը լեգենդական: 
—Մենք երգեր ենք գրել: 
— Իմացե՞լ ենք, սակայն,Որ խոսքը, շեշտը մեր յուրաքանչյուր,Բաժանվելով մտքի՛ց մեր, մեր խոհերից —Դառնում է ո՛չ թե լոկ դատարկ հնչյուն,Այլ բարձրացող, ելնող սերունդներիՍրտին, մտքին, ոգուն ու տենչանքինՆետածՄի դրոշակ, կամ սև նշավանքի նշան:
Որ խոսքը, երգը մեր` մեր խոհերով նշած`Կամ կարող է լինել հուրհուր դրոշ,Կամ անկումի ժամին մեր խոհերից պոկածՈղորմելի մի լաթ, մի սև ծվեն, որովՑանկացել ենք մենք մեր եղկությունը ծածկել.Մերկությունը ոգու ու անճարակ մտքի,Որպեսզի սուր մի սև մեզ չծակե,Որպեսզի միտքը մեր չբարձրանա ոտքի: 
—Որ խոսքը — նյո՛ւթն է նույն, որ կոփում են սրանք,Այս մկանուտ մարդիկ, — ու մեզանիցՊահանջում է նա սեր, ու տքնություն, ու ջանք,Ու գերագույն լարում: 
— Եվ մենք քանիՉենք սովորել դեռ մեր յուրաքանչյուր բառինՆայել սիրով այս վեհ, այս խստությամբ ազնիվ, —Դժվար թե խոսքը մեր հորիզոններ վառեԵվ բարձրացող, ելնող սերունդներին հասնի…. . . . . . . . . . . . . . . . . . . . . . . . . . . . . . .
Հասել ենք մենք արդեն այն սահմանին, որիցՍկսվում է մի նոր ու դժվարին վերելք:
Սին տենչերի փոշին մեր խոհերից քերենքՈւ ճանապարհ ընկնենք, մե՛ծ ճանապարհ, նորից: 
—Ես տեսնում եմ հիմա տարիների հեռվումՀորիզոններ` բազում փորձությունով հղի,Հերոսություն, պայքար, և աննահանջ ուղի,Որ մի՛ անգամ է լոկ մեզ աշխարհում տրվում: 
—Ճանապարհին այս մեծ, այս վերելքին ահեղՄենք չե՛նք հոգնի երբեք, չե՛նք կորցընի ուղին,Չկտրվենք եթե սերունդների հողից,Սերունդների՛ աչքով թե մեր երթին նայենք.... . . . . . . . . . . . . . . . . . . . . . . . . . . . . . .
Հիմա խոհերն են այս իմ ճակատին նստել:
Ինձ այսպիսի՛ խոհեր ներշնչեցին նրանք,Այն խստադեմ մարդիկ, որ կոփում են այստեղ,Այս ցրտաշունչ հեռվում, չտեսնված մի կյանք: 
—Այն մկանուտ մարդիկ, որ պահանջկոտ են, լուրջ են,Ինչպես այս գորշ Նևան, այս աղջամուղջը,Ինչպես տարիքը, հոգսը, ինչպես «վերին»Իմպերատիվը սերունդների…. . . . . . . . . . . . . . . . . . . . . . . . . . . .
1929. <հոկտեմբերի>	16. Լենինգրադ
ԴԱՇՆԱԿՑԱԿԱՆՆԵՐԻՆ
(Ներբող քաղաքական)О чём шумите вы?А. Пушкин
Լծված տերերի շառաչուն կառքին`Հռնդում եք դուք այդտեղ վայրահաչ.Ժանգոտած սուսեր ձեռքերիդ պահած`Անկում եք կարդում իմ նոր աշխարքին»:
Օ, դո՛ւք, ողբալի պնակալեզնե՛րԲռնակալների մի հետին քուրջումԿծկըված արդյոք կարո ղ եք տեսնելԹե ինչո՛վ ենք մենք ապրում ու շնչում:
Կարո՞ղ եք արդյոք ձեր դեղին ոգին,Որ սնվել է լոկ հրով ու արյամբ —Ծառս չլինի ու չբողոքիԻմ երկրի հանդեպ, որ հավե՛տ հարյավ:
Դուք չե՞ք հրդեհով միշտ շառագունելՈւ երկիրն հանձնել սրի ու հրի,Օ, դո՛ւք, արշինի երկրպագուներ:
Ասպետներ ոսկու ու մաուզերի:
Դուք չէի՞ք արդլոք, որ բախտը այս մերկ,Բազում սրերով զարկած աշխարքիՁեր պիղծ ձեռքերով կապեցիք երեկԲռնակալների արնածոր կառքին:
Դուք չէի՞ք, որ մեր այս բազմալեզուԵրկրի առաջին այգաբացին դե՛ռ,Գործերով ձեր պիղծ, ու ժանտ, ու քսուԴարձաք բռնակալ ցարերին ընկեր:
Եվ ըմբոստության շունչը գեղեցիկ,Որ հառնում էր այն դժնի օրերում —Դուք չէի՛ք, որ ձեր ձեռքով խեղդեցիքԱյն ազգամիջյան սև նախճիրներում:
Դուք չէի՞ք, որ ողջ ժողովուրդը իմԱյն անօրինակ փորձության ժամինՔշեցիք դեպի դաշտերը ռազմի,Որպես հավելյալ թնդանոթի մի՛ս: 
—Անշե՛ղ է եղել ձեր ուղին միշտ է՛լ,Դուք պատվով եք ձեր պայքարը տարել.—Եվ դա — տերերի պայքարն է եղելԻր երթին ելած ժողովրդի դե՛մ:
Դա չդադարող պայքա՛րն է եղելՁեզ կյանքի կոչած դասակարգերի, —Եվ ձեր գործերի պսակն հրեղենԵղել է երկիրն արցունքի հեղեղ,Եվ ժողովուրդը՝ կրկնակի՛ գերի: 
—
Ո՞ր դժոխքն է էլ ձեզ այդպես հեգնելՈւ չցրել այդքան անմիտ ցանկությամբ,Որ տե՛ր եք ուզում դուք այսօր կանգնելԴարերի՛ ավանդ մեր ժառանգության: 
—Դուք տեր եք ուզում ձեզ հայտարարելԱյն հերոսական, հսկա պայքարի,Որ ժողովո՛ւրդն է իմ երեկ վարելԸնդդեմ բռնակալ սուլթանի՛, ցարի՛ :
Դժգոհ է եղել իր վզին նստածԲռնակալներից նա բազմապիսի, —Դուք նրա վսեմ ընդվզումը այսԵնթարկել եք միշտ ձեր մութ երազին: 
—Նա ծա՛ռս է եղել տիրողների դեմ`Լինելով անհաց վաստակի գործիք, —Դուք ըմբոստության այդ տենչը վսեմԱշխատել եք միշտ ցանցել ու լծելԹե՛ հայ, թե՛ օտար տերերի գործին: 
—Լեռնացել է նա, իր սիրտը սրբելԱրհավիրքների հրե հորձանքում —Դուք նրան դավել, մեջքից եք խփելՈւ տարել անվերջ անկումից-անկում:
Ձգտում եք հիմա պայքարը այդ մեծՁե՛րն հայտարարել մտքերով մթին, —Մենք չե՛նք աա սակայն այդ պսակը ձեզ.Չի՛ սազում նա ձեր արնոտ մռութին:
Իզո՛ւր եք ոռնում այդպես վայրահաչԴուք անկախության պայքարի մասին. —Դա մե՛րն է հիմա, դա մե՛րն էր առաջ,Որքան էլ դավով դուք բազմապիսիՓորձեր եք արել, փորձում եք հիմա,Ինչպես միշտ՝ ահա կրկի՛ն ու կրկի՛նՄեզ քշել դեպի կործանում ու մահ,Մեզ լծել, ծախու գրաստի նման.Թե՛ հայ, թե՛ օտար տերերի կառքին:

Ինչպես աշխարհի ճորտերին բոլոր,Այնպես էլ գերի աշխարհին իմ հին —Երկինք մի մաքուր, արև մի բոսորԼոկ հոկտեմբերյան հողմերը տվին:
Մեզ ասին նրանք, որ կյանք մի վսեմԿերտելու համար հարկավոր է նախՁեր դե՛մ մահացու պայքար սկսել,Ձեզանի՛ց լինել հեռու ու անկախ:
Եվ կրում ենք մենք այդ պայքարը վեհՄեր երկրի անկախ արևի ներքո,Որ Լենի՛նն է մեծ մեզ մի օր տվել`Պրոլետարիատի հաղթական ձեռքով:
Ոռնացե՛ք այդտեղ, որքան կամենաք,Ու սրե՛ք մեր դեմ սուսեր ժանգոտած, —Մենք կլնենք անհա՛ղթ, մենք կլնենք անա՛հ,Երբ թնդանոթը մեր դեմ որոտա: 
—Իսկ մինչ այդ կապված ամբողջ աշխարհիՊայքարի ելած ստրուկների հետ՝Կերտում ենք ահա մի շենք վիթխարի,Որ շիրիմն է ձեր լինելու հավետ: 
—Մաքառում ենք մենք՝ մեր երթին լծված,Աշխատում անդուլ, կերտում, կառուցում, —Եվ վաղվա անմար հավատով լցված՝Երգում է քնարն իմ պղնձաձույլ...
ԽՈՀ
Սերը-ահա նրա միակ մեղքը:

ՕՎԻԴԻՈՍ ՆԱԶՈՆ
Ես մարդ եմ, պոետ ու քաղաքացի,Ապրում եմ ահա լենինյան դարում,Գրում եմ երգեր, գնում եմ գործի, —Ապրում եմ այնպես, ինչպես աշխարհումԱպրել է մարդը բազմաթիվ դարեր.Իմ երակներում արյունն է եռում:

Եվ սիրում եմ ես «աշխարհ ու արև»:
Իմ սրտում ունեմ ես անթիվ սերեր,Ու ցանկություններ, ու խոհեր բազում. —Ես ինձ հետ այսօր աշխարհ եմ բերելՀազա՛ր մտորում, հազա՛ր զգացում:

Եվ այնպես, ինչպես բոլո՛ր դարերումԿապված է, եղել մարդը իր դարին, —Ես իմ մեջ այսօր տենչերն եմ կրումՄեր ժամանակի անդուլ պայքարի:
Եվ ինչպես ճորտը շվայտ ՀռոմումՊատրիկների հետ չի՛ նստել ճաշի —Այնպես ես այսօր, լենինյան դարում,Չե՛մ կարող լինել բռնակալ դասի՝Պատրիկների հետ... 
Հազա՛ր թելերովԿապված եմ ես այս հսկա պայքարինԵվ մաքառումի այս ճանապարհինԵս ամե՛ն տանջանք տարել եմ սիրով:
Ես դարիս ահեղ փորձության պահունՈ՛չ միայն հատու երգեր եմ կռել,Այլ մարտ եմ մղել կյանքի ու մահու,Որպես մի զինվոր: 
-Պատրաստ եմ կրելԵս կրկի՛ն սվին, երբ օրերը գան.Հազար թելերով քաշում է ներկանԻնձ հորձանուտը իր լուռ պայքարի.Ես կապված եմ իմ վիթխարի դարին:

Բայց չե՛մ մոռանում ես երբե՛ք, երբեք,Որ տրված է ինձ մարդկային մի սիրտ,Տրված են սերեր, կարոտներ, կրքեր,Եվ կա աշխարհում…	մի «հիմար լուսին»: 
—Վարդեր կան կյանքում, կրքե՜ր կան անանց,Կան գրքե՛ր, գրքե՛ր հազարաչքանիՄրգե՛ր կան հասուն, մարգե՜ր կան կանաչ —Եվ ես աշխարհում ապրում եմ քանի, —Չե՛մ կարող սիրով, սրտով իմ անհագԶգացմունքներիս հորձանքով բեղունՉսիրել կյանքի լիությունն անհաս,Ամբողջությունը այս բազմաբեղուն...
Հազար հույզերով հուզում է ներկանՈւ փռում իմ դեմ հուզումների բերք. —Ողջո՛ւյն քեզ, կարո՛տ, ու խո՛հ, ու պայքա՛ր,Ողջո՛ւյն քեզ, կյանքի բազմալեզու եր՛գ:
Պայծա՛ռ եմ նայում աշխարհին հրմա,Իմաստություն է իմ սրտին իջել.Հնձի եմ ելել հնձվորի նման —Եվ ո՛չ մի ցողուն չե՛մ ուզում զիջել:
Չե՛մ ուզում լինել արճիճ ու երկաթ,Այլ, սիրտս սրբած վաղվա հավատովԸնդունում եմ ինձ այնպես, ինչպես կամ`Իմ ոգու ամբո՛ղջ տենդով ու տապով:

Եվ դո՛ւ, գալիքի երջանի՛կ ընկեր,Համաշխարհայի՛ն դու քաղաքացի.Լսում ես` մարտիկ լինելուց բացիԵս է՛լ քեզ նման մի մարդ եմ եղել:
Ես է՛լ քեզ նման ունեցել եմ բյուրԿարոտներ, կրքեր ու զգացմունքներ,Տքնել եմ, հոգնել, պայքարել անքուն,Թափել խնդության, ցավի արցունքներ, —Սիրել եմ, սիրվել, ատել ու ներել,Ընկել եմ հաճախ, բարձրացել էլի —Եվ բազմապիսի երգեր եմ գրել՝Խոհով, պայքարով ու կրքերով լի՛: 
—
Եվ երբ հուշ դառնա այսօրվա ներկան,Ու դարը այս մեծ փոխվի երազի,Եվ դու, իմ հեռու, գալի՛ք բարեկամ,Կարդալու լինես իմ կյանքի մասին, —Իմացի՛ր, որ մեր օրերի խորքումԵ՛ս էլ եմ եղել կրքերին գերի, —Հասկացի՛ր սրտիս հույզերը հորդունԵվ պայծա՜ռ նայիր անցած պատկերիս...
1929
ԷԼԵԳԻԱՆԵՐ ԵՎ ԱՅԼ
ԲԱՆԱՍՏԵՂԾՈՒԹՅՈՒՆՆԵՐ
ԷՊԻՔԱԿԱՆ ԱՌԱՎՈՏ
Աղջամուղջը նայում է աչքիսԱյսօր խստաբարո, զգա՛ստ:
Առավոտը շուտով կբացվի,Եվ սիրտս խնդություն կզգա:
Ինչ լա՛վ է՝ բարձրանալ կանուխԵվ տեսնել, ճեղքելով մառախուղը,Թե ո՜նց է ձգվելով բարձրանումԾխնելույզի ծուխը: 
—Զգալ, որ հո՛գսն է արթնանում ,Որ ուղի՛ պիտի դեռ գնաս,Մի ուղի, որ վե՛ր է դեռ տանում,Մի ճանապարհ անհաս...
Դու այդպե՛ս բացվեցիր գլխիս,Իմ վերջի՛ն հասունություն...Դժվարին է հիմա իմ ուղին —Եվ գնում եմ ահա ես արթուն:
Դիմացից հո՛գսն է նայում, —Հարկավոր է երկա՛ր մաքառել,Որ գործը լինի մնայուն,Ինչպես միջօրեի արև: 
—Դիմացից սերունդնե՛րն են նայում,Սաստում են, որ գնամ զգաստ, —Ինձ անտես մի ձեռք է պահումՃանապարհին իմ այս...Սիրո՛վ եմ բաժանվում քեզանից,Իմ հախո՛ւռն անփութություն,Իմ անհոդ օրե՛ր պատանի,Իմ շռա՛յլ ջահելություն:
Ողջունում եմ քեզ խնդությամբԵվ ո՛չ թե դառը ցավով,Իմ վերջի՛ն, վերջի՛ն այգաբաց,Իմ էպիքական առավոտ...
1929
ՄՈԻՍԱՅԻՍ
Ահա կրկին ինձ հետ ես, ահա կրկի՛ն,Իմ բարեկա՛մ, ընկե՛ր, իմ զինակի՛ց:
Ունկնդիր եմ լինում ահա երգիդԵս կա՛րոտով, սիրով վաղվաղակի:

Քո խոսքերում հիմա, քո մտերիմԶրույցներում և խո՛ր, և չմարող —Զարմանալի հստակ քո երգերումԹախի՛ծ, թախի՛ծ կա ջինջ, անափ կարոտ: 
—
Ինչքա՛ն եմ ես, գիտես, սիրում հիմաՈգի՛, ոգի՛ սրբող, բայց չկրծողԱյդ ջինջ թախիծը քո խինդանման,Այդ տխրությունը քո ստեղծագործող...
Հայացքներում պահած պայծառ թախիծ՝Այդպես ճամփորդն է լոկ տխրում արի,Այն հոգնաջան ճամփորդը, որ կատարիցԵ՛տ է նայում՝ անցած ճանապարհին:

Այդ երբ է նա անցել այդքան ուղի,Եվ օրը ոնց դարձավ արդեն կեսօր...Բայց չի փոխվում այդ վիշտը մառախուղի,Այլ քրտինք է դառնում՝ մաքրող ու զով: 
—
Եվ սրբելով քրտինքն իր ճակատից՝Նա բարձրանում է վեր, քայում կրկին,Բայց աչքերում մնում է արդեն թախիծԵվ կարոտ է ձուլվում նրա երգին...
Մենք դեռ երկա՛ր պիտի քեզ հետ գնանք,Իմ բարեկա՛մ, ընկե՛ր, իմ զինակի՛ց: 
—Օ, թո՛ղ թախիծը այդ պայծա՛ռ մնաՈւ չցնդի երբեք քո ճակատից: 
—
1929
ԱՅՐԱԾ ԵՐԳԵՐ
Երբ երեկոն իջավ, որպես հոգնած ճամփորդ,Եվ փոշեպատ նստեց տանիքների վրա, —Ես սենյակս մտա իմ խոհերի ճամփովԵվ հանեցի երգերըս մի երեկո գրած:
Ես հանեցի երգերըս ու կարդացի կրկինՊատմություններ, հուշեր մի ավերված հոգու,Եվ խորշեցի ես ինքըս իմ հուսահատ երգից,Եվ ամոթի թախիծն էր իմ ճակատին չոքում, —Երբ տողերի միջից իմ երգերի, իմ այդՄի երեկո գրած նվագների տակիցՀառնեց հանկարծ, նայեց ու ժպիտով ժլատԻնձ ողջունեց նազով արդեն մեռած մի կին:
Ու տողերիս միջից ինձ պարզեցին երկուՆախատինքի սրեր երկու աչքեր մեռած,Հե՛տո սրբեց ճակատըս նա իր նրբին ձեռքով,Եվ խո՛ր հանգիստ իջավ իմ աչքերի վրա:
Նա ինձ ասաց, այդ կինը, իմ տողերի միջից.«— Արիացիր, ընկե՛ր իմ, ամրապնդվիր ոգով,Մաքրի՛ր հոգնած քո սիրտը կարոտներից չնչին,Որ վերանա խավարը քո հուշերին չոքող: 
—Թե հիշատակն իմ թանկ է դեռ քո սրտին հիմա,Թե ուզում ես, որ հուշըս չխավարի քո մեջ, —Կրիր պայծառ անունըդ մարտիրոսի նման,Եղիր ոգով անդո՛ւլ դու, ու մաքառող, ու մեծ»…Օ, հարազա՛տ ընկեր իմ, իմ բարեկա՛մ, իմ քո՛ւյր,Անվերադարձ անցած հերոսակա՛ն իմ կին, —Ահա կրկի՛ն արև է իմ խավարած հոգումԵվ կենսատու ժպիտ է իմ տարամերժ դեմքին: 
—Երբ դադարեց քո ձայնը այն երեկո — հանգիստԵս շոյեցի ճակատըս ու վառեցի կրակ,Եվ հանձնելով իմ կյա՛նքը հերոսական կամքիդ՝Ես այրեցի երգերըս մի երեկո գրած...
1929
ՕՎԿԻԱՆԻ ԵՐԳԸ
Երգի՛ր, պոե՛տ, երգի՛ր, երգի՛ր երգը քամու,Երգի՛ր երգը սիրո ու պայքարի,Որպես մրրիկ՝ երգի՛ր, երգի՛ր, որպես սամո՛ւմ, —Եվ քո սրտում այդ երգը թող չմարի ...
Ես հիշում եմ օվկիանը փոթորիկի ժամին. —Օրորելով կրծքին անհուն ջրեր`Որոտում էր անդունդը — և ահռելի քամինՄռնչալով երգում էր մի վայրի երգ:
Նրա երգում հնչում էր մի անսահման թախիծ,Մի վիթխարի հոգու անափ կարոտ,Որ օվկիանի հախուռն մթնշաղիցԽելագարված` կանչում էր անհուն սիրով:
Խելակորույս՝ կանչում էր անծայրածիր մի սիրտ,Մռնչալով կանչում իր սիրուհուն,Որ երգելով փախչում էր փոթորիկի միջիցԵվ թնդալով թռչում անծայր հեռուն:
Եվ հողմերի միջից շառաչելով փախչողԻր սիրուհուն վսեմ չհասնելով երբեք
Այդ ամեհի քամին, զարմանալի թախծոտ՝Հեռուներում երգում էր հաղթական Ե՛րգ...Դա ամեհի պայքար էր ջրերի և քամու,Երկու իրար խանդող թշնամու սեր, —Անհանգչելի սիրո մի վիթխարի Սամո՛ւմ,Որ տալիս էր քամուն պայքարի երգ:
Դա հաղթական մի երգ էր անեզրական կրքի,Հերոսական մի երգ անափ սիրո, —Եվ հանձնըված սիրո այդ հաղթական երգին —Այդ խոլ քամին թռչում էր դեպի գրոհ...
Երգի՛ր, պոե՛տ, երգի՛ր, երգի՛ր երգը քամու.Երգի՛ր երգը սիրո ու պայքարի,Ինչպես մրրիկ՝ երգի՛ր, երգի՛ր,ինչպես սպասում,Եվ քո սրտում այդ երգը թող չմարի: 
—
Այն կատաղի հողմի մթնշաղի միջիցՇառաչելով կանչող այն քամու պեսՔեզ հրկիզեց կյանքում անեզրությամբ վերջինՄի անսահման կարոտ, մի անափ սեր:
Նա քեզ ցնցեց, այդ սերը, ինչպես շաչող քամինԱլիքներն էր ցնցում իր խոլ թափով,Անցավ սրտից նա քո այս պայքարի ժամին,Որպես երթի ելած ցասման թափոր:
Նա որպես շանթ՝ պայթեց քո խոհերի վրա,Որպես կայծակ շաչեց հողմաշառաչ, —Եվ լեռնացան խոհերըդ օվկիանի նման,Եվ որոտաց քո սերը հողմահալած…
Երգի՛ր, պոե՛տ, երգի՛ր, երգի՛ր երգը քամու,Երգի՛ր երգը սիրո ու պայքարի,Ինչպես մրրիկ՝ երգի՛ր, երգի՛ր, ինչպես սամո՛ւմ,Եվ քո սրտում այդ երգը թող չմարի:

Այս անսահման սիրո անհանգչելի բոցում,Այս պայքարում ահեղ, այս մարտում խոլ —Թող կարծրանա ոգիդ որպես պողպատ դաշույն,Թող շողշողա, որպես հանճարեղ խոհ:
Քո մեջ եռա թող նա, ինչպես անմար եռանդ,Ինչպես վսեմ մի խանդ՝ թող բորբոքի, —Եվ կլինես դու մե՛ծ, և կլինի անպարտԱյս պայքարում կոփված քո խոլ ոգին:
Քո հույզերի, քո խոր կարոտների խորքիցԹող որոտա այդ ե՛րգը անափ սիրո —Եվ, ունկնդիր նրա այդ հաղթական երգին`Թող քո ոգին թռչի դեպի գրոհ: 
—
Երգի՛ր, պոե՛տ, երգի՛ր, երգի՛ր երգը քամու,Երգի՛ր երգը սիրո ու պայքարի,Ինչպես մրրիկ՝ երգի՛ր, երգի՛ր, ինչպես սամո՛ւմ,Եվ քո սրտում այդ երգը թող չմարի ...
1929
ՄԵՌԱԾ ՊՈԵՏԻՆ
Նրանք ասում են, որ դու անցելՈւ հնացել ես, ու հեռացել,Որ լքել են քեզ ու մոռացելՕրերում այս խենթ ու դարձդարձիկ.Բայց տե՛ս — կանչում է ահա մի ձեռԵվ մի սիրտ, որ քեզ սիրում է դեռ.Վերադարձի՛ր, օ, վերադարձի՛ր...
Վերադարձի՛ր, օ, մենք քեզ կտանքԹե՛ սեր, թե՛ հուրեր, թե խնդություն.Ինչպես սիրած մի թափառականԴու կրկի՛ն, կրկի՛ն կմտնես տուն...Կգգվի դեմքիդ քամի մի զով,Օրերի շունչը, արդեն հնչե՛ղ,Կլցնի հոգիդ անհուն հույզով —Ու նո՛ր, նո՛ր երգեր կներշնչե...Վերադարձի՛ր, օ, վերադարձի՛ր...
Այն ճանապարհով, որով մի օրԱնցար սրտաբեկ ու գնացիր —Անցան թափորներ արևավորՈւ նոր բյուրավոր դռներ բացին...Այն երկրում, ուր դու մի օր լացիրՈւ մորմոքացիր այն սև բոցում —Ահա գարուններ արևածինՈւ շռինդ, ու վառք, ու կառուցում...
— Վերադարձի՛ր, օ, վերադարձի՛ր...
ԵՐԿՈԻ ՍՈՆԵՏ ԱՐՓԻԿԻ
ՀԻՇԱՏԱԿԻՆ
I
Իմ բարեկա՛մ, իմ սե՛ր, հերոսակա՛ն ընկեր,Դու ապրեցիր, անցար և էլ չկաս հիմա,Սակայն դեռ կյանքը կա և չի դարձել ամա,Եվ ո՛չ մի աստղ վերից դեռ ներքև չի ընկել:

Ահա կրկին իմ դեմ ծաղիկներ ու կյանքեր`Քո գարունքին բացված ծաղիկների նման,Կրկի՛ն ճիգեր անդուլ, անօրինակ ջանքեր`Մարդկային կյանքը մեր կառուցելու համար: 
—
Մշտահոլով, աննինջ, հավերժորեն հոսուն,Օվկիանի անխոնջ ալիքների պես վեհ՝Աղմկում է ահա հուզումների լեզուն:

Եվ ինձ տալիս է թափ ու պայքարի թևերԱյս առօրյան կրկին, որ եռանդից եռումՈւ մղում է դեպի անեզրական հեռուն:

II
Մենք ապրեցինք քեզ հետ մի վիթխարի դարում,Որ բյուրավոր մարդկանց խանդաղանքով ահա՛Բարձրացրել է որպես հաղթանակի վահան,Մի վիթխարի մարդու այգանման անուն: 
—
Մեր սրտերում անդուռ մի ափսոսանք պահած`Մի օր ճամփա դրինք նրա դագաղը մենք, —Եվ քարացել էին, ինչպես ռազմի պահակ,Ճանապարհին` անթի՛վ բազմություններ: 
—
Դա թաղում չէ՛ր, ընկե՛ր, այլ շառաչուն մի այգ,Որ բացվում էր այս հին մոլորակի վրա, —Եվ ողջունում էինք մենք այգաբացը այդ: 
—
Եվ հառնելով՝ արդեն կերպարանքը նրաՀուրհուրում էր գալիք հրդեհների հրով`Արնանման, ինչպես հաղթանակի դրոշ…
1928
ՄԱՀՎԱՆ ՔԱՅԼԵՐԳ
(Հերոսական)
ԼԵՆԻՆԻ ՀԻՇԱՏԱԿԻՆ
Ո՛չ փող զարկինք...Մ. ՊԵՇԻԿԹԱՇԼՅԱՆ
Մենք փող զարկինք և արձագանքն ահավորԵրկրից-երկիր որոտաձայն շառաչեց,Եվ սրտերում միլիոնավոր, բյուրավորԸմբոստությունն ահագնացավ ու աճեց:

Զնդաններում, խրճիթներում, հանքերում,Ուր տառապած մա՛րդն է ՜հարթում իր ուղին, —Ոտքի ելան ահազանգի զանգերովԳնդերն անդուլ գործարանի ու հողի:

Եվ ոտնաձայնը գնդերի ընթացողԵվ շառաչյունը զենքերի մահահոտ —Խրճիթներում հնչեց, որպես մարտակոչ,Պալատներում պայթեց, իբրև մահվան բոթ:

Եվ թափորի ելած բոլո՛ր գնդերի,Բոլո՛ր ըմբոստ բանակների առաջումԱրդեն ննջած առաջնորդի պանծալի,Անձեռագործ դիակառքն էր շառաչում...
Երթը ձգվեց հերոսական, փառավո՛ր,Եվ կայծակներ շռնդալով շողացին,Եվ դրոշներ հազարավոր, բյուրավորՆրա վերև արնանման դողացին:

Եվ լուռ ննջած Առաջնորդի դագաղիԵրթին ելած բազմություններն այդ անահԵրդո՛ւմ տվին պայքարելու կատաղիՄինչև վերջի՛ն, մինչև վերջի՛ն հաղթանակ...



 --------------------------------------- 


Մենք փող զարկինք և արձագանքն ահավորԵրկրից-երկիր որոտաձայն շառաչեց,Եվ սրտերում միլիոնավոր, բյուրավորԸմբոստությունն ահագնացավ ու աճեց:

1918
ՁՄԵՌԱՅԻՆ ՊԱԼԱՏԻ
ՆԵՐՔՆԱՀԱՐԿՈՒՄ
Այս սենյակներում գիշեր մի մթին,Երբ դուրսը բուքն է շաչել հիստերիկՄի պորփյուրակիր արքա-առլեկինՀարցաքննել է դեկաբրիստներին:
Սառը ժպիտով, բեղերը սրած,Սեղմել է նրանց մատները դողդոջ —Եվ նրա կապույտ աչքերից նրանցՆայել է մի պահ բախտը անհողդողդ:
Ճի՛շտ նույն ժպիտով, որով նա հաճախՍիրել է նայել սիրուհու զիստին,Բարակ ձեռքերը իր կրծքին խաչած՝Հրավիրել է Պեստելին նստի:
Կապույտ աչքերը հառելով սրին,Սրտում զսպելով խոր մի ահ թեպետ`Չափազանց ինտիմ, քաղաքավարիԶրույց է արել Ռիլեևի հե՛տ:
Կանչել է մեկ-մեկ, խոսել է այսպես,«Բացել» է անգամ իր սիրտը ոմանց,Փորձել է անգամ վեհությամբ ազդելՄի հեքիաթային արքայի նման…Աչքերում պահած ամեհի հուրեր՝Օրհնել է նրանց ժպիտով խաղաղ, —Ճանապարհ է այստեղից դրելԴեպի բանտ, Սիբի՛ր, դեպի կախաղա՛ն:

1929. X Լենինգրադ
էՊԻՔԱԿԱՆ ՖՐԱԳՄԵՆՏՆԵՐ
ՉՈԻԳՈԻՆԵ ՄԱՐԴԸ1
Այս ձորում ահա, անհողդողդ-վեհ,Կանգնած է Մարդը այդ չուգունե: 
—Դիմացը — լե՛ռն է սրագագաթ,Որի այն խոժոռ գագաթին ցիցԹառել է վանքը, որպէս արծիվ:
Ներքևը, վարը, ահա վարարՀոսում է գետը: 
— Նրա ափով,Որպես մի հողե ժապավեն գորշ՝Բարակ ձգվում է ահա շոսսեն: 
—Քանի դարեր է այստեղ հոսելԱյսպես այս գետը, քշել հեռունՊղտոր ջրերը իր վարարունԵվ իր ափերին ամայի-սևԼոկ խոժոռ ժայռեր այստեղ տեսելԵվ այդ ժայռերի գրկում կքած՝Խարխուլ խուզե՛ր լոկ: 
— Ուղիով այս.Որով թռչում է ահա օթոն,Մի օր անցել է, գուցե ոտով,Մի գանգուր պոետ հյուսիսեցի...Նրա հանգո՛վ է, որ հյուսեցիԵս է՛լ այս երգս, նվիրված քեզ,Օ, վիթխարի դու, օ, վե՛հ Զագէս: 
—Հիմա այս ձորում, անհողդողդ-վեհ,Կանգնած է Մարդը այդ չուգունե: 
—
Հասակը բարձր է: 
— Հպարտ կեցած,Որպես մի քարե վիթխարի սյուն`Անհուն հայացքը սևեռած ցած՝Պարզել է ձեռքը: 
— Ըմբոստ հոսում,Խոսում է գետը ներքևում սևՈւ շրթունքներից թափում փրփուր: 
—Այդ գետը երբ է արդյոք տեսել,Որ մի մարդկային մոգական ձեռքԻր վեհ ընթացքը կասեցընե: 
—Առաջ անցնում էր այստեղից լուռ,Որպես մի արքա դանդաղաքայլ,Եվ անվրդով էր ու անայլայլՆրա ընթացքը: 
— Քանի դարերԱյդպես անցել է նա աներերԵվ կամքով իր կուռ ու վիթխարիՔանդել խութերը ճանապարհիԵվ իր ընթացքով արքայականՍաստել ամբողջը: 
— Մի օր եկան,Լցրին ափերը մարդիկ ինչ-ո՛ր,Նրանց ընթացքը խորհրդավոր,Տարօրինակ էր: 
— Ձեռքերին թուղթ,Առած հետները ցցեր, կացին՝Իր հին չափերը չափչփեցին:
Հետո մի ըմբոստ, ժիր ժողովուրդԲռնեց ափերը ու խլրտաց: 
—Իսկ գիշերները ոսկեշղթաՁգվում էր լույսը դեպի հեռունՈւ առկայծում էր իր ջրերումՆրանց վառ բույլը: 
— ԱռավոտիցՄինչև խավարը իջներ գետին՝Ներքևը, վարը, ձորամիջումԵռում էր կյանքը ու շառաչում:
Մի հսկայական պողպատե ցուլՓորում էր հողը: 
— Բառաչով ցուրտԹռչում, փնչում էր երկաթե ձին:
Որպես մի քարե պառաված ցին,Իր այն բարձունքից դարավոր-վեհՔրքջում էր վանքը չարությամբ լի: 
—Եվ այդ քրքիջը անլսելի —Չարագուշակ էր: 
— Սակայն անցանՕրե՛ր, նո՛ր օրեր, օրեր էլի՛ —Եվ այդ քրքիջը դարձավ սարսափ:
Իր կույր աչքերով մի օր տեսավՆերքևը, վարը, նա հուն մի նոր,Եվ այդ վիթխարի, քարե հունովՀոսեց հին գետը: 
— Սակայն ինչո՞ւ,Ինչու է գետը ահեղ փնչում,Եվ ինչու նրա հորձանքի դեմԿանգնեց պատնեշը այդ բետոնե,Եվ գետը, գետը դարձավ խոնարհ...Հե՛տո կրակներ ցոլացին վառ,Կարծես երկինք էր գետից ելել,Օ, մի նո՛ր երկինք բյուրարեգակ...Այդ արևներից ոսկեկրակՀե՛տո ձգվեցին բարակ թելերԴեպի քաղաքը այն հեռավոր —Եվ սի՛րտը, սի՛րտը լցվեց ահով: 
—Ներքևը — կյանքն է հիմա քրքջում,Օ, եթե դառնա՛ր հանկարծ թռչուն.Մի երկնասլաց թռչուն ջահել,Կարող աչքերով շուրջը նայեր,Պարզեր թևերը ու սլանար...Բայց շղթայված է ժայռերին նա՛Եվ քա՛ր է ինքը ու սիրտը — քար: 
—Նա գուցե այստեղ մի քանի դարԴեռ մնալու է այսպես չնչին,Մինչև որ մի օր քամուց փլչիԵվ դառնա զրույց ու հիշատակ: 
—Եվ նա աչքերով իր միգապատՆայում է շուրջը, նայում ներքև,Ուր գետն է երգում ահեղ երգեր,Եվ ուր, կեցվածքով անսահման վեհԿանգնած է Մարդը այդ չուգունե...
Դա ո՞վ է, ի՞նչ է, ինչո՞ւ է նաՆերքևում կեցել, որպես պահակ,Եվ շուրջը, շուրջը նրա ահաԵռում է կյանքը բյուրարեգակ: 
—Դա ո՞վ է, ի՞նչ է արդյոք խոկում,Եվ ի՞նչ հույզեր են նրա հոգում,Եվ ի՞նչ մտքեր են արդյոք նստելՆրա ճակատի խորշոմներին.Նա ինչ է ուզում այս ափերիցԵվ ինչու է նա եկել այստեղ...
Մռայլ է վանքը: 
— Անհուն ահիցԿքվել, թեքվել է նա ավելի,Եվ, քարե սիրտը այդ ահով լիՆա լուռ նայում է հեռուներին,Նայում է աչքը ահեղ մահի —Եվ լուռ է շուրջը ու ամայի: 
—Մռայլ է վանքը: 
— Կպած ժայռին,Որպես մահամերձ մի ցին վայրիՇնչում է ծանր, հազիվ հևում: 
—Անցնում է կյանքը... 
Ու ներքևում,Որպես մի հսկա, անհողդողդ-վեհ՝Կանգնած է Մարդը այդ չուգունե…
1927 — 1929
ՀՈԿՏԵՄԲԵՐ 25-26 1917
(Ֆրագմենտ)
Երկինքը գորշ է: 
— Պղտոր ՆևանԴանդաղ խփում է իր ափերին,Եվ մառախուղը ծխանմանԻջել է թանձր: 
— ՊալատներիՄութ ֆասադները մառախուղումԿարծես ճոճում է մի անտես ձեռքԱնծայրածիր մի, անսահման երթՏարուբերվում է քաղաքում հար, —Ամենուրե՛ք, օ, ամենուրե՛քԵռում է երթը այդ անդադար: 
—Երկինքը գորշ է: 
— Այնտեղ, հեռուն,Ուր գորշ Նևան է տարուբերումԻր լայն իրանը ալիք-ալիք, —Նստել է ծանր ու անառիկ«Ավրորա» նավը: 
— ՁմեռայինԱնթով պալատն է ահա այնտեղ,Որպես մի գամփռ, իր դեմ նստել: 
—Աճում է ահը: 
— Սարսափն անդեմԴառնում է ծանր ու դժնադեմՈւ թանձրանում է հետզհետե: 
—
Աճում է ահը: 
— ՁմեռայինՀին պալատից այս մի քիչ ներքև,Ուր առյուծներն են այն ամեհի,Որոնց պոետն է այն մեծ երգելԵրգով իր բարձր, — այնտեղ ահաԹնդանոթներ են դրված մեկին,Եվ հրացանը ձեռքին պահած,Թնդանոթներից մեկի կողքինԱհա կանգնած է մի գունատ կին:
Երիտասարդ է: 
— Նրա դեմքինՆստել է ահը: 
— Նրա բարակՄատներն հազիվ են պահում սառածՈւ ծանր կոթը հրացանի:
Ճնշում է ցուրտը: 
— Խոնավ քամինՄինչև թոքերն է նրա մտնում,Եվ նա նայում է ու թշնամուն,Որ մոտենում է — նա չի գտնում: 
—Աճում է ահը: 
—Ինչու է նա,Գունատ այս կինը, կանգնած այստեղԻնչու է ահը այդպես նստելՆրա նուրբ դեմքին ու աչքերին.Այս անդառնալի րոպեներինԱյդ ո՞վ է նրան դրել այստեղ: 
—Աճում է ահը: 
—
Թեկուզ անդին,Իր կանգնած տեղից մի քիչ հեռու,Ահա ցցված է ԱլեքսանդրիԾանոթ հասակը, — իր սիրելու,Իր մտերիմի՛, որին այնքանՍիրում է ինքը, որ օրերովԱհա կռվում է, որպես հերոսԲոլշևիկների «հորդայի» դեմ, —Թեկուզ կանգնած է ահա այնտեղԻր տրուբադուրը, — սակայն կրկինՃնշում է ահը: 
— ՀեռուներիցԱնդեմ սարսափ է մի արշավում,Եվ մառախուղը պալատներինԴժկամությամբ է արդեն նայում: 
—Աճում է ահը: 
—
Այս կինը, տե՛ս,Որ սրթսրթում է ահից այդպես,Որի պրոֆիլը նման է հինՄի հախճապակե մեդալյոնի, —Ահա՛ այս կինը զինվոր է միԱյն ամազոնյան բատալյոնի,Որ հրացանը հիմա ձեռքինԱրհավիրքներից պիտի փրկիԱյս պալատները, ուր տարիներԶվարճացել է Կատարինեն.... . . . .. . . . . . . . . . . . . . . . . . .Աճում է ահը: 
— . . . . . . . . . . . .. . . . . . . . . . . . Այնտեղ, հեռուն,Այս առյուծներից մի փոքր անդին,Ուր մառախուղն է դանդաղ քերումԱմեհի պատերը սենատի, —Այն անծայրածիր հրապարակում,Ուր, կարծես հենց նոր լեռից պոկած,Ընկել է ծանր մի հսկա քարՈւ վերից իր ձեռքն է տարածումԴեպի հեռուներն արքան այն մեծ, —Այնտեղ ամբոխներ են խռնվելԵվ, սուր սվիններ կոշտ ձեռներին՝Դժկամ նայում են պալատներին:
Աճում է ահը, ինչպես փորձանք: 
—Օ, դո՛ւ, կարող ես հիմա երգելԱյս մառախուղը թե՛ խոլ, թե՛ վեհ,Այս լեռնացումը գահակործան.... . . . . . . . . . . . . . . . .. . . . . . . . .Աճում է ահը: 
ՄառախուղումՎերջին վայրկյանն է արդեն դողում —Եվ ծանրության տակ Պետրոս ՄեծիԱրդեն ճոճվում է պղնձյա ձին.... . .. . . . . . . . . . . . . . .. . . . . . . . .Աճում է ահը:
. . . . . . . . . . . . . . . .. . . . . . . . . . . . . . Այնտեղ, հեռուն,Ուր գորշ Նևան է տարուբերումԻր լայն իրանը ալիք-ալիք —Կանգնել է, ծանր ու անառիկ,Քարե այն տունը: 
— Այդտեղ առաջՄի մենաստան է եղել խաղաղ.Ու սովորել են հետո այդտեղԱյն նուրբ կույսերը սիրել, խանդել,Երգել ռոմանսներ, պարել կադրիլ —Ինչ երազել է ամեն պատրիկԻր հոմանուհու, կնոջ համար…Գոռ ռազմավայր է այնտեղ հիմա:
Նեղ սենյակներում, վարը, բակում,Այգում, փողոցում, հրապարակումԱնդուլ վխտում են, հագած շինել,Մարդկային դժկամ բազմություններ:
Ու թնդանոթներ, գնդացիրներ,Ռումբաձիգ գնդեր կանգնած ահա, —Այդտեղ իր բո՛ւյնն է հիմա դրելՄի չտեսնված, մի նոր բանակ:
Աճում է ահը: 
—Վերը, այնտեղ,Նեղ սենյակներից մեկում, հանդարտՆստած է փոքր, աշխույժ մի մարդ:
Հասակը կարճ է: 
— Աչքերի մեջԱննկատելի ժպիտ կա մի.Ամբողջ մարմինը միանգամիցՇրջում է նա, երբ նայում է ե՛տ: 
—Նա աշխատում է խորասուզված: 
—Մեկ-մեկ մարդիկ են մտնում դռնից,Որին հսկում են երկու կարմիրԶինվորներ՝ հագած զգեստներ պարզ:
Նա աշխատում է խորասուզված,Ինչ-որ թեզեր է գրում նա, երբՀնչում է զանգը հեռախոսի:
Իր աթոռի հետ նա միասինՇրջվում, առնում է փողը, անշարժՄի պահ լռում է. դեմքի վրաՆստում է հոգսը: 
— Հետո հանկարծԿարծես ցնցում է մի ձեռք նրան. —«Ավրորա՞... 
Ի՞նչ է... չե՞ն հանձնըվում…Արդեն ուզում եք... ի՞նչ... կրակե՞լ...»Վայրկյանը դար է արդեն թվում:
Նա մտած ում է: 
Ակնթարթ միՄնում է համր: 
— Հետո հանկարծՀպում է փողը շրթունքներին,Շնչում է ծանր — ու կամացուկՀրամայում է. —«Կրակեցե՛ք»:
Աճում է ահը:

1929, Լենինգրադ
ՉԱՓԱԾՈ ՆՈՎԵԼՆԵՐ
«HOMO SAPIENS»
I
Տասերեք թվի ամառը, հունիսին,Նաիրյան քաղաքի մի փողոցով խաղաղԱնցնում էր, հոգսը երեսին,Տասնըվեց տարեկան մի տղա: 
—Վտիտ էր: 
Միջահասակ: 
Ուսերը նեղ:
Գանգուր մազեր ուներ, գունատ ճակատ:
Հագին սև շապիկ սատինե՝Խունացած, առնվազը երեք ամառ հագած:
Դեղին երիզներով դպրոցական գլխարկըԳանգուր, խիտ մազերին նստել էր ձիգ:
Նա գնում էր դանդաղ, քայլում էր գլխահակ,Անտարբեր շրջապատին, ինչպես ձի:
Նա դուրս եկավ տնից: 
Կեսօր էր:
Քիչ հետո հայրը երևի գալու էր ճաշելու:
Նա չէր սիրում հորը:
Իսկ հոր համար տղան դարձել էր հանելուկ:
Հայրը: 
— Հիշեց զայրացած: 
— Նա երեկ,Երբ ինքը կես-գիշերին վերադարձավ տուն —Գազազեց ու համոզեց երկար: 
— Հետո պայման դրեց՝Կամ տուն չգալ այլևս, կամ կրկին պատրաստվել քննության:
Ուսը ցնցեց տղան մեքենայաբար,Հիշեց դպրոցը, հորը, մռայլ տեսուչին, —Ինքը կանգնած է գլխիկոր նրանց առաջին՝Դեմքին ամոթ, փոշի ու արցունքներ թափած…Խորը հոգոց հանեց, հառաչեց —Ու քայլերը ձգեց: 
— ԵրկարՁգվում էր իր դեմ փողոցը: 
Գնում էր:
Ամառվա շաֆրանով ներկած`Հորանջում էր փողոցը քնում իր:
Փողոցը…	Երկու շարք միհարկանի տներԴեղին, գորշ, վարդագույն, կրկին դեղին:
Իսկ մեջտեղում՝ շոսսե: 
— Փոշոտ, նեղ,Ինչպես գյուղական սայլուղի: 
—Երբեմն անցնում էին մայթից մարդիկ,Դանդաղ անցնում էին ու մտնում տուն:
Ու կրկին ամայանում էր մայթը:
Շոգ: 
Փոշի: 
Խաղաղություն: 
—Կամ մի տնից երբեմն, մի պատուհանիցԴուրս էր նայում մի պահ մի կանացի գլուխ,Կանչում էր դիմացի հարևանին —Ու կրկին փողոցը ննջում էր: 
Լուռ:
Տղան քայլում էր դանդաղ, առանց նայելուԻր շուրջը: 
— Ոտքերը մեքենայաբարՏանում էին նրան: 
— ՃանապարհըՉուներ նրա համար հրապուրիչ բան,Նա գնում էր այգի: 
— ԿռնատակինՆա տանում էր մի գիրք: 
— Չսարսափե՛ս,Ընթերցո՛ղ: 
— Գրքի շապիկինԳրված էր՝ «HOMO SAPIENS»: 
—
II
Նա կարդում էր երկար, նստած ալլեյում,Այն հին կաղնու ներքևը, որի բնինԱնցյալ տարի ամառը մի տաքգլուխ:
Դանակով փորագրել էր «Արփենիկ»:
Նա կարդում էր անհագ, լափելովԷջերը, գլուխները:
— Գրքի թերթերիցՄեկը, տիտանային, կարծես շանթ էր թափումԵվ այրում իր հոգին, իր կրքերը:
Գլուխը վառվում էր: 
ՍիրտըԹրթռում էր: 
— Ուզում էր թռչի դո՛ւրս, Դո՛ւրս, —Տագնապով դարձնում էր թերթերըՈւ կարդո՛ւմ, կարդո՛ւմ, կարդո՛ւմ: 
—Չքացել էր աշխարքը: 
— ԱյգինԴարձել էր անիրական: 
Այգին չկար:
Կար մի մարդ հանճարեղ, կար մի կին:
Կար մի կարոտ միայն:
Եվ անարատ մի սիրտ կար: 
Եվ մի ուղեղԴեռ անապակ, դեռ ջինջ, դեռ մաքուր:
Գավառցի պատանի կար մի խեղճՆաիրյան այդ խեղճ քաղաքում:
Նա կարդում էր: 
Սուզվում էր անդարձՑնորքների հորձանքը: 
— Գրքի էջերիցԵրազվում էր նրան տիտանային մի մարդ,Որի հոգին, մտքերը, տենչերըՎիթխարի են, ամե՛ն ինչ խորտակող,Որը բարձր է իր բութ շրջապատից,Ինչպես ճահճից — Էլբրուսը, — և վարդագույնՄի մշուշի նման նրա հոգումԱրդեն փռվում էր մի անեզրական կարոտ...Նա կարդում էր անհագ — և գնում էր, հանդուգն,Արդեն ինքն էլ այդ «վեհ» ճանապարհով: 
—Եվ թվում էր նրան, թե իր գլխինՇառաչում են շանթեր, — և իր սրտումՀրդեհներ է վառում անիրական մի կին,Մի հանճարեղ աղջիկ... անհագ թերթումՈւ կարդում էր անվերջ, մինչև հոգնեց:
Զգաց՝ քաղցած է քիչ, իսկ գրպանում...Ընդամենը ուներ... երկու կոպեկ:

III
Երեկո էր արդեն, երբ նա, հոգնած,Գիրքը դրեց մի կողմ: 
— Շուրջը նայեցԱմայի էր ալլեյը: 
— Հանճարներին վայելՄի շարժումով շոյեց նա իր ճակատն հանկարծ —Եվ քայլերը ուղղեց ալլեյից դուրս:
Այնտեղ, այգու դիմացը, կար մի փոքրիկ խանութ,Որ վաճառում էր հաց: 
— Կես ֆունտ գնեցԵվ գրպանում պահած վերադարձավ կրկինՆա ամայի ալլեյը: 
— Շուրջը նայեց —Չէր երևում ոչ ոք: 
— Նա սպասեց մի քիչ —Եվ սկսեց ուտել գաղտագողի: 
— ՄտքումԵրազվում էր դեռ նա, այն հանճարեղ Գերմարդը: 
—Շուտով կիջնի գիշեր, այգի կգաՆվարդը... 
Նա շտապով «ընթրիքը»վերջացրեց: 
— ԱնփույթՄի շարժումով գունատ իր ճակատը շոյեց...Եվ որոշեց հանկարծ, որ դառնալու է ինքըՄի հանճարեղ պոետ:
Նա որոշեց հանկարծ միանգամի՛ց: 
—Այդպիսի միտք չէր էլ նա ունեցելԵրազներում անգամ — երբևէ — մինչ այդ: 
—Նա համոզված սակայն, այդ մտածեց:
Ինչպես ինքնին հասկանալի, անչափՍովորական մի բան: 
Ինչպես որ մարդՈրոշում է հանկարծ — մի անգամՄտնել անծանոթ մի ռեստորան —Եվ անպատճառ խմել մի սիրեցյալ խմիչք…Հարկավոր է միայն հարմար առիթ —Եվ ցանկություն անխախտ: 
— Պարզ է:
Նրա համար՝ պահին այդ, ներքնապեսԱյս զգացմունքը կար իր որոշման հանդեպ:
Նա մտածեց, — տխուր էր միայն մի քիչ —Սակայն հանգիստ: 
—Խաղաղ մթնում դողում էին ստվերները:
Նա միայնակ քայլեց ալլեյներում ամա:
Հետո մտավ ակումբը, ուր մի քանիՈւսանողներ՝ հարբած բիլյարդ էին խաղում:
Ձանձրանալով դանդաղ նա այդտեղիցԵրբ դուրս եկավ կրկին մի քիչ հետո—Արդեն այգին լցվել էր: 
Դեմը նայեց —Անցնում էր այն աղջիկը ծառի մոտով, —Իր երազած աղջիկը, իր դիցուհին,Իր հանճարեղ Նվարդը... 
Նա մոտեցավ,Փորձեց զրույց անել հետը մի քիչ,Շլացնել նրան իր խոհերով պայծառ...Բայց աղջիկը նրան չշոյեց,Չվերցրեց անգամ նրա վարդը…. . . . . . . . . . . . . . . . . . . . . . .Այդ պատանին հետո դարձավ պոետ,Եվ գրեց այս նովելը, որ դուք կարդաք...
1928 — 1929
ԱՆԱԿՆԿԱԼ ՀԱՆԴԻՊՈԻՄ
ՊԵՏՐՈՊԱՎԼՈՎՅԱՆ ԱՄՐՈՑՈՒՄ
Ես, անբարբառ մի մանուկ,Երկու ձեռքս պարզեցի... —
ՄԻՔ. ՆԱԼԲԱՆԴՅԱՆ
Այս ամրոցի օդում՝ մգլահամ ու ճնշող՝Ստվերներ են շրջում օրհասական, —Եվ անցյալի մռայլ ոտնաձայնն է հնչումԻնչպես մահվան քայլերգ հերոսական...Ուրուների նման արնակարմիր ու վեհ,Հայացքներում վճիռ ու տառապանք անգո՝Տեսլանում են ահա մարտիրոսներն իմ դեմԵղերական ու սուրբ կերպարանքով:
Այսպես, շարան-շարան, ստվերներ հի՛ն,Հին անուններ — այնքան հերոսական,Դեմքեր — և՛ պարզ, և՛ ջինջ, և՛ սիրելիԱհա կանգնում են իմ մտքի առաջ:
Սերունդներ են ամբողջ, մի վեհ բանակ,Շռնդալով անցնող հաղթական երթ,Հերոսության, փառքի մի ճանապարհ անհաս,Հիմա դարձած անցած օրերի երգ...
Իսկ այս բակում ահա, ուր հիմա միՇենք կա կանգնած ուրիշ,— այստեղ ահաԱ՛յլ բաստիոն է հին ու ամեհիՑցված եղել առաջ, որպես պահակԱրքաների փառքի ու ցոփության...Հյուսիսային այն ցուրտդեկտեմբերյան օրից,Որ արշալույսն եղավ այս օրերի,Տառապել են այստեղբազմություններ ուրիշ,Բայց նո՛ւյնքան վեհ, անբիծ հերոսների:
Իմ ուղեղի միջով հիմա նրանքԱհա անցնում են լուռ, խստաբարո,Խարազանի հետքեր մարմինների վրա,Բայց աչքերում վճիռ մի չմարող:
Մտաբերում եմ ես նրանց մեկ-մեկ,Ռիլեևից մինչև պայծառատեսԱյն մտածողը վեհ ու հանճարեղ,Որին Մա՛րքսն է մի օր անվանել մեծ:
Այս քարերի վրա, այս պատերի,Որոնց նայել են այդ մարդիկ մի օր —Հայացքների նրանց ու խոհերիԱնանց հետքերն եմ ես փնտրում սիրով:
Վաղուց արդեն թողել, հեռացել են նրանք,Որոնք ինձ հետ մտան բակն այս ահի, —Անխոս նայում եմ ես այս պատերին մռայլ,Շուրջս մութն է արդեն ու ամայի:
Հրաժեշտ եմ տալիս արդեն նրանք,Շուռ եմ գալիս արդեն, որ գնամ ետԵրբ իջնում է հանկարծ ուսիս վրա,Անակնկալ՝ իջնում է մի ծանր ձեռք: 
—
Ետ եմ նայում, վերև…	Թեքված ուսիսՄի մարդ դեմքով հեռու, անիրական,—Մտերմական ձայնով ասում է ինձ,— Դուք ինձ մոռացե՛լ եք, բարեկա՛մ…Բարձրահասակ է, ջղուտ, աչքերը սև,Բակենբարդներ ունի, փոքրիկ մորուս:
Ես որտե՞ղ եմ նրան արդյոք տեսել,Կյանքո՛ւմ արդյոք, տենդո՛ւմ, թե գրքերո՛ւմ:
Վշտանման ժպիտ մի աչքերում՝Նայում է նա, նայում՝ հայացքն հառած.— Ի՞նչ է. — ասում է. — չե՞ք մտաբերումՏարիներում այն մութ իմ բարբառածՇռնդալից երգերն ըմբոստության մասին: 
—Մաքառելո՛վ անցա ուղին ես իմ,Պայքարելո՛վ այն սև բռնության դե՛մ, —Եվ պարծանքո՛վ կասեմ, որ բարեկամ էիԵս Հերցենի, պոետ Օգարևի հե՛տ...Ա՛, — զարմանում եմ ես, ճանաչելով նրան,Պարզում թևերս, որ նրան գրկեմ. —Նա ողջունում է ինձ ու հեռանում արագ —Ամայի բակն է լոկ լռում իմ դեմ...
1929. 18. X. Լենինգրադ
ԳԱՆԳՐԱՀԵՐ ՏՂԱՆ
Փակում եմ հոգնած աչքերըս մի պահԵվ տեսնում եմ ես — այնքա՛ն, այնքա՛ն պարզԳալիք մի գարուն, վառ մի օր ահա,Երկինքը կապույտ, օրր հրավարս:
Արևը արդեն բարձրացել է քիչ,Զնգում է օրը, ինչպես երգեհոն —Ու կապո՛ւյտ, կապո՛ւյտ, կապո՛ւյտ երկնքիցԹափում է կարծես երգ ու խնդություն:
Ոլորապտույտ ձգվում է շոսսենՆոր Երևանից դեպի Արարատ.Ինչքա՛ն են արդյոք տարիներ հոսելՄինչև գարնային այս օրը զվարթ:
Շոսսեի երկու կողմերում ահաՏներ, փողոցներ ու գործարաններ,Կանաչ պարտեզներ, ծաղիկներ առատ, —Այդ ո՞վ է արդյոք այսքանը ցանել:
Ընկած են տներն իրարից հեռու,Գործարանները մեջընդմեջ կեցած,Ո՛չ ծուխ, ո՛չ փոշի և լույս տներումԺիր մարդիկ ահա դեմքերին ծիծաղ:

Ելած արթնացող քաղաքից` ահաՈլապտույտ շոսսեով այդ լայն,Առջևում կարմիր մի դրոշ պահածԱնցնում է վաշտը պիոներական:
Հնչում է նրանց դոփյունը հաստատ,Թմբուկն է թնդում ռիթմով կորովի,Անցնում են նրանք քայլերով վստահ,Աչքերով հստակ, դեմքերով թովիչ: 
—Քայլում են նրանք շոսսեով, հետոԿտրելով այդ լայն, ասֆալտե շոսսեն`Անցնում են ահա այն ձորի մոտով,Ուր աղմկաձայն Զանգուն է հոսում:
Զանգուն է հոսում ներքևում զվարթ,Հստակ ջրերով անվերջ կարկաչում,Իսկ այնտեղ ահա — մի հին ցանկապատՈւ քարեր՝ ընկած կանաչի միջում: 
—Քարեր, հի՛ն քարեր, վաղուց մոռացված,Անանուն, անգիր, ննջում են այնտեղ,Ուր լռությունն է իշխում անհաստատՈւ հուշն է թռչում՝ հավիտյան անթև:
Ժպտում է վերից երկինքը կապույտ,Արևն է զնգում անհուն զնգոցով,Եվ վաշտն է անցնում քայլերով անփույթ,Արբած արևի կենսատու բոցով:
Հնչում է նրանց դոփյունը հաստատ,Թմբուկն է թնդում աղմուկով մի ժիր,Եվ մանուկների աչքերում նստածԳարունն է ժպտում արևի ուժին: 
—Անցնում են նրանք ծիծաղով հնչունԱյդ անխոս, այդ հին քարերի մոտով,Նրանց ծիծաղում կյա՛նքն է կարկաչում,Գարո՛ւնն է կանչում անափ կարոտով: 
—
Անցնում են նրանք: 
— Ու նրանց երթից,Աչքերը հառած քարերին խաղաղՀանկարծ բաժանվում ու մոտ է գալիսՄի կապուտաչյա, գանգրահեր տղա:
Պիոներական փողկապը վզին,Ոտները մինչև ծնկները բոբիկ,Ճակատը բարձր , աչքերը լուսե,Հագին սպիտակ, կապտերիզ շապիկ, —Նայում է նա ջինջ, պայծառ աչքերովԳերեզմանատան քարերին մի պահ,Հետո կարծրացած փոշին է քերումՆա մի հին քարի վրայից ահա:
Նայում է ապա նա փոշոտ քարինԱղեղանման հոնքերի տակով...
Գրված է վրան.— «Եղիշե Չարենց,Բանաստեղծ, ծնված Մակուքաղաքում»: 
Կարդում է նա իր աչքերով ծավի,Ժպտում է, հիշում կարծես ինչ-որ բան,Քաղում է ապա մի կանաչ բաղեղ —Ու շարունակում իր թողած ճամփան:
Ծիծաղով հնչուն ու արծաթաձայնՄիանում է նա կրկին շարքերին —Եվ, հուշի նման հավիտյան անցած,Մնում է հանդում մի կորած շիրիմ...Լսո՞ւմ ես՝ այդտեղ իմ սի՛րտն է թաղած,Կոխոտի՛ր նրան քայլերով քո լույս,Օ, դո՛ւ, գալիքի գանգրահե՛ր տղա,Մեր լա՛վ գալիքի ոսկեհե՛ր մանուկ...
1928 — 1928
ՄԱՆՐ ԲԱՆԱՍՏԵՂԾՈՒԹՅՈՒՆՆԵՐ
ԱՆՎԵՐՆԱԳԻՐ
Հիշո՞ւմ ես՝ ինչքա՜նՍիրում էիր դուԱյն լավ աղջկաԱչքերը խնդուն,Գգվանքները հեզԱյն լա՛վ աղջկա,Որ սիրում էր քեզՈւ հիմա չկա...Հիշում ես` անգամԱյն պահին ահեղԺպիտով կարկամՆա դեմքիդ նայեց —Եվ ասաց քեզ նա.«Մի՛ լինիր տրտում,Որ պայծառ մնաՀուշս քո սրտում... :
»
ՄԻ ՀՈԿՏԵՄԲԵՐԻԿԻ
Արև՛ ունես քո աչքերում,Քո աչքերում, քո ձեռքերում,Քո այդ փամփլիկ թաթիկներում,Քո Խատուտիկ աչիկներում: 
—Քո խատուտիկ աչիկներովՊիտի նայե՛ս մի օր հեռուն,Դրո՛շ պիտի պահես մի օրՔո ամրացած ձեռիկներում, —Ու չմարող իմ երգերովՊիտի գնաս դեպի գրոհ…
ԳՈՎՔ ԽՆԴՈՒԹՅԱՆ
Որպես մի բաժակ հուրհուրան գինի,Քո սրտից թող նաԱնբաժան լինի:

Որ ընդվզումի,Պայքարի ժամինԽինդով չընդունիՔեզ գոռ թշնամին:
Երգս թող քո մեջԽնդություն վառի,Որ արթուն լինեսՈւ մնաս բարի: 
—
1929
ՆՄԱՆՈԻԹՅՈԻՆ ՀԱՅՆԵԻՆ
Սիրելի N-ին
Երգում էր պոետը՝ նստած վրանում, —«Մարդիկ հեռանում են ու հա՛ր մոռանում...Այդպե՛ս մոռացավ ինձ աղջիկը այն չար,Եվ դա՛ էր, օ, դա՛ էր, որ դարձավ պատճառ,
Որ ինքս, ես ի՛նքս մի օր հեռացա —Եվ...չանցած գարունը նրանՄոռացա...» —Էլ ի՞նչ ես երգում դու՝ նստած վրանում —Եթե հեռանում են ու հա՛ր մոռանում...
1929
ԱՆՎԵՐՆԱԳԻՐ
(Հայնեյան մոտիվ)
Այն սարոտ երկրում, քարքարոտ երկրումՄենք գնում էինք ու երգեր երգում: 
—Մեր ձեռին կարմիր, հուրհուրան դրոշՄենք երգում էինք, որ գնանք գրոհ:
Ես երգո՛վ էի հպարտ, նա զենքով —Ես պոետ էի, նա արի զինկոմ:
Մենք գնում էինք՝ նստած չալ ձիերՄեր շուրջը կռիվ, թշնամու դիեր,Մեր դեմը ձմեռ, մեր դեմը արուն —Ու ձմռան միջից ժպտացող գարուն...Այն սարոտ երկրում, քարքարոտ երկրումՄենք կռվում էինք ու երգեր երգում...
1929
ԱՆՎԵՐՆԱԳԻՐ
ՎԱՀԱՆ ԳՐԻԳՈՐՅԱՆ
Քո երգերը՝ բոց, քո երգերն՝ հրե, —Բայց այդ կոմերիտ Վահանի նմանԴու ե՞րբ ես, դու ՞երբ ես, դու ե՞րբ ես գրել:

Մատներով քո թույլ, մատներով բարակ,Դու ե՞րբ ես գրել այդքա՛ն հասարակ,Այդքան պարզ, այդքան ջինջ ու համոզիչ,Ինչպես երգեցիկ անիվն է արագՊտտվում ահա Վահանի ուժից: 
—
Հիմա, լծվելով քո դժվարին գործին, —Այդպե՛ս դու, օ, ե՛րգ իմ, անի՛վ իմ, դարձի՛ր..,
1918
ԱՆՎԵՐՆԱԳԻՐ
Էլ չես սիրումՄշուշ ու մուժ, աշուն ու ամպ:
Գերում է քեզՀիմա ձմեռն իր խստությամբ:
Ձգտում ես դուԷպիքական իմաստության: 
—Գերում է հիմաՔեզ ձգտումն այս վեհ, —Կարո՞ղ ես սակայնԴու դրան հասնել…
1929
N.N-ԻՆ
Դարձանք մենք արդեն հասակ առած մարդ,Թե ես և թե դու: 
— Ու պետք է հիմա,Ինչպես հարկն է՝ մեզ «խելացի պահենք» —Բայց ե՞րբ ենք արդյոք մենք եղել ջահել...Ինչպես Վիյոնն է մի օր ողբացելՋահելությունը իր խայտանկար —Այդպես, թե կուզես, մենք պետք է հիմաՆզովե՛նք միայն մեր չար, հողմածեծՋահելությունը, որ անցավ արդեն —Եվ պայծառ սրտով ընդունենք ահեղԱյս կեսօրը, որ բացվում է մեր դեմ: 
—
1929
ԱԿՍԵԼԻՆ՝ «ՄԹՆԱՁՈՐԸ»
ԿԱՐԴԱԼՈՒՑ ՀեՏՈ
Քո «Մթնաձորում» թախիծ է ծորումՈւ կարոտ մանկութ հարազատ ձորի, —Աշխատի՛ր սակայն, որ մութ այդ ձորումՔո պայծառ ուղին անդարձ չկորի: 
—
1927
ՍԻՐԵԼԻ Ա.-ԻՆ
Ես չե՛մ մոռացել քեզ, բարեկա՛մ,Եվ հիշում եմ քեզ կրկի՛ն, կրկի՛ն,Ինչպես անցորդը թափառականՀիշում է միշտ իր անցած ուղին: 
—Սիրով է հիշում նա ուղին հին,Գուցե թախիծով, սակայն երբեքՆա չի՛ ցանկանա կրկի՛ն, կրկի՛նԹողնել հեռուներն ու դառնալ ետ...Երբ անցած ուղին հուշով անշեջԽոցում է, ինչպես կարոտի նետ, —Խեղդո՛ւմ է նա այդ կարոտն իր մեջՈր երբե՛ք, երբե՛ք չդառնա ետ...
1929, 27.XX Երևան
ՄԱԿԱԳՐՈՒԹՅՈՒՆ ԳՐՔԻ ՎՐԱ
Չընդունե՛ս, ընկե՛ր, այս գիրքս այնպես,Ինչպես աղջիկն է նվեր ընդունում. —Սպասում է նա դրան անհամբեր,Իսկ ստանալիս — մի կողմ է դնում: 
—
1928
N -ԻՆ՝ ԼԵՆԻՆԳՐԱԴԻՑ
Պետրոս Մեծի այս քաղաքից,Որ Լենինի քաղաքն է է՛լԳրում եմ քեզ ահա, ընկե՛ր,Տողերը այս տրտմաթախիծ: 
—Տխրություն կա մի անարգել,Որ հասակ ենք առնում մենք է՛լ,Դառնում ենք հուշ, դառնում անցյալ,Ինչպես արտը՝ արդեն հնձած,Ինչպես շենքերն այստեղի հին,Որ, տե՛ս, կառչած միայն երգինԱյն պոետ մեծաքածքար —Հուշ են դարձել հիմա հանգած: 
—Հուշ են դարձել, միրաժ մահի,Դարձել են միֆ, — սակայն, նայի՛ր —Կանգնած է դեռ ահա անդրինԱյն գանգրահեր Ալեքսանդրի,Այն պոետի՝ սրտով հրկեզ,Որ այն մռայլ հեռուն երգեցԻր երգերում մի օր հուրհուր —Ու մնաց մե՛ծ, մնաց մաքո՛ւր.... . . . . . . . . . . . . . . . . . . . . . . .Մե՞նք էլ գուցե, մի պայծառ հուրՎառած բորբոք սրտերում մերԵրգենք օրերն այս անվեհեր —Ու մնանք մե՛ծ, մնանք մաքո՛ւր.... . . . . . . . . . . . . .. . . . … . . . . . . .
1929. X
ԸՆԹԵՐՑՈՂԻՍ
Ուղարկում եմ գիրքս քեզ,Ով դու ընթերցող:
Կուզես՝ կարդա, օ, կուզես`Շպրտիր մի կողմ:

Գրել եմ ես իմ գրքումԱյնպիսի` տողեր,Որ չի գրի իր երգումԵվ ո՛չ մի պովետ: 
—
Լավ եմ գրել ես, թե վատ —Սրտովդ իմացիր, —Չկա՛ ուրիշ քննադատ:
Քո սրտից բացի:

1929
ԸՆԹԵՐՑՈՂ ՊՈԵՏԻՆ
Զարմանքո՛վ գուցե նայես դու իմ այսԳրքի էջերին՝ թե՛ անշուք, թե՛ պարզ,Հեգնանքով գուցե ժպտաս ու ասես,Թե պոետը մեր այս ուր է հասել…Բայց հասել է նա մի ջինջ պարզության,Որ ձեռք է բերվում «դժվար վարժությամբ»:

Մեզ համար արդեն ուղի է անցածՀամաշեշտ երգի ռիթմը նվագուն, —Սովորի՛ր գրել դու պարզ ու պայծառ,Ինչպես այն չքնաղ պոետը գանգուր,Որի երգերում թե՛ քորեյ, թե՛ յամբԴյութում են իրենց տոկուն պարզությամբ,Թովում են թափով, առնությա՛մբ արի —Սրանո՛վ է նա ահա վիթխարի:

1929
ՆԵԿՐԱՍՈՎԻՑ
(Փոխադրության)
Մի՛ տրտնջա, հավաքի՛ր քո ուժերը դու.Ուղիդ դժվար է թեկուզ, բայց թեթև է, ձիգ:
Հուրը նետած քո կյանքի մնացո՛րդը տուրԹող կրակը մինչև վերջ քո հոգին խանձի:

1929
ՀՐԱԺԵՇՏ ԼԵՆԻՆԳՐԱԴԻՆ
Մնաս բարո՛վ, քաղա՛ք դու մեծ,Քաղաք զգաստ ու մաքառող,Ես սիրեցի առօրյան քո,Ընթացքը քո թե՛ վեհ, թե՛ վես:
Ես սիրեցի փողոցներիդՀեռուն թե՛ լուրջ, թե՛ գրավիչ,Նևան` հագած գորշ գրանիտ,Արձանն անգամ Պետրոս Մեծի,Որ բարձունքից իր ահռելիՆայում է հին պալատներին,Ուր իր համար զարմանալիԿյանք է եռում հիմա ուրիշ,Մի կյանք՝ ուրի՛շ եռանդով լի,Ուրի՛շ խանդով հրապուրիչ: 
—Մնաս բարո՛վ, քաղաք գործի,Աշխատանքի մայրաքաղաք,Մաքառումի միապաղաղ,Բայց հավիտյա՛ն ստեղծագործիչ՛Սովորեցի այստեղ ես է՛լԼինել զգաստ, լինել տոկուն,Իջավ այստեղ իմ խոլ ոգունԻմաստություն պարզ ու վսեմ,Սովորեցի գնալ անդուլՍերունդների ճանապարհով,Ինչպես ահա գնում ես դու,Օ, վե՛հ քաղաք, — մնաս բարո՛վ...
1920, 26. Լենինգրադ
ՆԵՐԲՈՂ ԱՌ ՔՆՆԱԴԱՏՆ
Օ, դո՛ւ, նաիրյան մարքսիզմի չստերՀագած ֆիլիստեր,Օ, դո՛ւ, պատահմամբ սերտած մտքերիՄի խղճուկ գերիԴարձած կրետին —Լսի՛ր մի անգամ խոսքը պոետի,Որին դու անշուշտ հայհոյես պիտի...Զարմանում ես դու, որ երգ եմ գրելԵս այսօր ահա մաքառման մասին,Եվ չթառամող խոսքերով հրեԳովք եմ կարդացել անդուլ երազինԵվ բարձունքների ցնորքին անհաս,—Օ, հավատացի՛ր, ընկե՛ր սիրելի,Որ հավետ անմահ մի երազ է այս: 
—Չի կարող լինել մեր ոգին գերիՍերտած խոսքերի, կռտած մտքերի, —Թե ապրում է նա ու շնչում է դեռ՝Ձգտելու է նա անհաս ափերի,Որքան էլ ահա դու այսօր պնդես,Թե չկա ուղի ինքնախոյացման,Խոլ, անխոնջ ոգու անդուլ մաքառում,Որ հասել ենք մենք անդորրի հիմա —Լենինյան այս վեհ գործերի դարում…Չէ որ լուծված են քեզ համար բոլորՀարցերը, անգամ «պրոբլեմը սիրո»,—Օ, բոլո՛ր, բոլո՛ր հարցերին արդենԴու վաղուց պատրաստ լուծումներ ունես,Քեզ համար չկա ասպարեզ, որտեղԴու անդորրության հասած չլինես: 
—Իսկ ես... 
Ի նչ պահեմ իմ հանցանքը ես.Բարդ է ինձ համար աշխարհը մի քիչ,Եվ բոլոր այդ բարդ հարցերի հանդեպՉե՛մ կարող այսօր ես թեթև խանդովԱրձակել միայն հիացմունքի ճիչ: 
—Հեշտ է ձեզ համար մեր ուղին այսօրԵվ չեք նկարել շարունակ մեզ դուռ.Ինչպես ձեր գոված պոետն է ասել —Այս ուղին, որպես մի «թեթև ոստյուն»: 
—Փռված է այսօր կրկին ձեր առաջԱյս ուղին, որպես հարսանիքի երթ,Եվ դուք, երջանիկ թմբուկներ առած,Երգում եք անվերջ հարսանիքի երգ —Եվ ինքներդ ձեր երգով հիանում, —Հասկանում եք դուք, թե ինչ եք անում...Չե՛մ ուզում գնալ ես ճանապարհով,Ուղիով ձեր այդ՝ զարմանալի հեշտ,Գերադասում եմ ուղին քարքարոտ,Որով շարունակ ընթացե՛լ եմ ես: 
—Եվ մի՛ք շփոթի ձեր ուղին այդ հեշտ,Այդ ուղին թեթև խաղի ու պարի —Պրոլետարիատի ճանապարհի հետ,Նրա մաքառման, նրա՛ պայքարի: 
—Այդպես չի այսօր շարքերով իր կուռՍրբում նա իրեն պայքարի բոցում,Եվ աշխատանքի հնոցում անդուլԱյսպես չի այսօր նոր կյանք կառուցում: 
—Ես չեմ էլ ձգտում, որ դուք ինձ շոյեք. —Դուք չե՛ք, որ պիտի սնեք իմ ոգին, —Կանցնեմ իմ ուղին ես, որպես պոետ,Ձգտելով միայն, որ ժանգ չչոքիԻմ ոգու վրա և ո՛չ մի վայրկյան: 
—Երգել եմ այստեղ ես խոհ ու պայքարԵվ խնդությունն եմ երգել իմ ոգու,Երգել եմ նրա ձգտումն անդադար,Ձգտել եմ երգով, որ մնա տոկունՆա թե՛ տխրության, թե՛ հոգսի ժամին,Ինչպես հնոցի հուրը բորբոքուն,Ինչպես օվկիանում թնդացող քամին:
Ես գիտեմ հիմա, որ հարսանիք չի՛Մեր կյանքը այսօր, կամ «թեթև ոստյուն».Որ փոշի՛ է լոկ այն ոգուն նստում,Որ կարծում է, թե թեթև կթռչի,Ինչպես ծիծեռնակ՝ դեպի կյանքը նոր:
Ես գիտեմ հիմա՝ որպիսի գնով,Որպիսի՛ դժվար ջանքերով է մարդԿռում իր ոգին, որ նա կարծրանա,Կոփվի — և ապա պիտանի դառնաԱյս դժվար, այս բարդ պայքարի համար: 
—Որ չի՛ վերացել դեռ կյանքից ներկաԵղկությունը՝ մեր խոհերին նստող,Եվ փոքրությունը մարդկային դեռ կա,Եվ ոգու, ոգու ճորտությունն ստոր.,.Ես գիտեմ հիմա, որ մարդը հաճախԿարող է մղել մարտ բազմաշառաչ,Բայց ոգով կքվել, թեքվել չարաչարՍիրո, կորստի, կամ հոգսի առաջ —Թե խոհերը նա այն բազմապիսի,Որ ընդունում է ուղեղով իր ցուրտ: 
—Չթրծի անդուլ և չհրկիզիՈգու, տանջանքի աննինջ հնոցում: 
—Դժվար է եղել իմ անցած ուղինԵվ կորուստներ եմ ունեցել ես մեծ,Եվ ճանապարհս եղել է հղիԽոր անկումներով, — սակայն ահա եսՈտքի եմ ելնում կրկին անվեհեր՝Խոր տանջանքներով իմ ոգին կոփած,Եվ մաքառում եմ կրկի՛ն ահա վեր`Նինջ ու հոգնություն ներքևում թողած:
Ոգի է տալիս ու թափ ներշնչումԻնձ կրկին այն մեծ պայքարը նրա՛նց,Որոնց դժվարին, բայց հաղթական չունԵրգել եմ ես իմ երգով հուրհուրան: 
—Եվ կերգեմ կրկին: 
— Եվ ո՛չ մի ժանիքԻնձ չի՛ բաժանի լենինյան դարից,Ինչպես ո՛չ մի ուժ ինձ չի՛ բաժանիԻմ շռնդալից, պայծա՛ռ քնարից…



 --------------------------------------- 


1929. 22. X. Լենինգրադ
ԼԻՐԻՔԱԿԱՆ ԱՆՏՐԱԿՏ
ՄԱՆԿՈՒԹՅՈՒՆ
Մանկություն իմ ոսկեծամ…
ԳՈԻՐԳԵՆ ՄԱՀԱՐԻ
I
Օ, մանկության մասին գրել են շատ-շատերը.Մի կողմ թողնենք եթե մենք հներին —Պիտի թվենք նրանց, որ գրքերում գրել ենՈղջ պատմությունն իրենց այդ օրերի:
Ես էլ ահա փորձում եմ իմ մանկության օրերըՈւրիշների նման առնել գրի: 
—Ո՛ւժ տուր, Մուսա, գրչիս, որ կարենամ հիմաՄանկությունս երգել ուրիշների նման: 
—
II
Տոլստո՛յ, ժան-ժակ-Ռոլսսո՛ , Ֆլոբե՛ր, դե-Ամիչի՛ս,Բալզա՛կ, Ռեդյարդ Կիպլի՛նգ, Զորյան ու Մահարի՛…Օ, չհուզի քեզ թող, իմ ընթերցո՛ղ, որ եսՎերջին երկու անունը դրանց շարքում դրի: 
—Խաբուսիկ է հաճախ գրական բախտն այդպես,Գրողներին եթե ըստ նյութերիՄենք դատելու լինենք... 
Բայց չե՞ն անում արդյոքՄիևնույնը — մեր նոր քննադատներն այսօր:

III
Եթե նայենք նրանց — այսօր ունենք արդենՄենք թե՛ Շեքսպիր, թե՛ Դանտ, թե՛ Էսքիլես, թե՛ Պո: 
—Բավական է երգես երկաթաթերթ վարդեր —եվ քննադատն արդեն մի ամեհի խանդովԿըհռչակե քեզ մեծ ու հանճարեղ վարպետ:
Չե՞ք հավատում: 
— Ինչո՞ւ– Դեռ երեկ չէ՞ր արդյոք,Որ Վերհարեն դարձավ ծերուկ պոետը մեր,Քանզի, ինչպես և նա, պոեմներ էր գրել:

IV
Քաղաքների մասին... (Օ, ալեհեր Պոե՛տ,Քեզ չեմ անշուշտ այստեղ դատապարտում, թեկուզԳրել ես դու, ավա՜ղ, ութ տողանոց սոնետԵվ քորեյը յամբից դու դժվար ես ջոկում) —Մեծարում եմ ես քո քննադատին, որ էդՄեծ տիտղոսով գուցե քո ամեհի ոգունԿամեցել է ձոնել մի վայելուչ ներբողՀափշտակված անշուշտ քո բոցավառ երգով...
V
Սակայն անցնենք նյութին: 
— Բայց ի՞նչ հանգով արդյոքՀարկավոր է գրել, որպեսզի երգը մերԼինի զգաստ, ինչպես մի երկաթյա արդուկ,Լինի հաճո ինչպես մտերմական նվեր: 
—Ես չեմ ուզում հիմա, օ, ընթերցո՛ղ, որ դուԱնտանելի ռիթմով դեպի ձանձրույթ չվես:
Օ, վիթխարի Վոլթե՛ր, օ, Բուալո՛, օ, Գի՛լ,Ինձ օգնության հասե՛ք ինձ փրկեցե՛ք կրկին...
VI
Գրել ենք մենք անթիվ երգեր — և երգերում,Մեր երգերում բազում գործածել ենք չափեր,Որ նվում են հաճախ, հաճախ ականջ քերում,Շշմեցնում հաճախ անսանձ թափով,—Այսօր գերում է ինձ օկտավների հեռուն, —Որ զուսպ է, սեղմ, ինչպես կազմակերպված թափոր,Ինչպես երթի ելած զինվորների շարան,Ուր տողն իր տեղն ունի, ուր չե՛ն հրում իրար:

VII
Տողերն, ինչպես ցուլեր,մերձավորման մամին...Ուզում եմ ես երգել իմ օրերի հեռուն,Բայց ո՛չ այնպես, ինչպես անտառների քամին,Որ ճչում է, փնչում, կամ զայրույթից եռում: 
—,Օ, մանկությո՛ւն իմ, պարզ պատմություն ես դու մի,Դու քնքշություն, դու մեղմ թովչությունՉե՛ս բուրումՓռվում է դեմս ահա քո գորշագույն կտավը …Եվ իմ երգի համար ես ընտրում եմ օկտավը:
-
VIII
Բացվում է դեմս ահա մի մոխրագույն հեռու,Մի մոխրագույն քաղաք զարմանալի անթով...Կոկորդս մի խեղդող զգացմունք է քերումԵվ պատրաստվում եմ ես երգել անուշ խանդովՔաղցրությունը, որ կար այդ օրերում,Այդ օրերի չքնաղ մեղմությունը բանտող, —Բայց…	բայց ինչու հանկարծ, էլեգիական երգիՓոխարեն մեջս ահա մի խեղկատակ քրքիջ:

IX
Խլրտում է, ինչպես մի աներես տղա...Այո՛…Չքնաղ օրեր, զարմանալի անհոգ...Աշխարհի ծայրն ընկած մի գորշագորշ քաղաք...Հայրս՝ դաժան մի մարդ՝ բարբարոս ու անոգ.Եվ շրջապատս ահա, զարմանալի խաղաղ,Օ, ավելի խաղաղ, քան շարունակ քնողՄարդն է լինում՝ անճառ իր բերկրանքին հլու —Երբ չի կծում նրան մի չափազանց չար լու…
X
Օ, որպիսի չքնաղ, դրախտային օրեր...Սիրտս պատում է մի էլեգիական թախիծ,Անգամ կապույտ թախիծ, անգամ զորեղՄեր Մահարու երգած ախուվախից...Ահա տեսնում եմ ինձ՝ գարնանային շորեր,Կապույտ շապիկ հագած, հայացքս ջինջ: 
—Դեմս փռվում է լուրթ մի առավոտ —Եվ հասնում է քթիս…	անմահական մի հոտ: 
—
XI
(Ո՛վ ընթերցող, վերջին բազմակետը, որ եսՎերը դրի՛ «քթիս» բառից հետո —Չմոռանա՛ս: 
— Դրա ամբողջ իմաստը քեզ՝Իր մորալով հանդերձ կպարզըվի շուտով):
Ուրեմն, հա՛…	ահա սկսում եմ ես հեզՄանկությունս երգել հանգով դյութող: 
—Եվ դու ներող եղիր, ո՛վ ընթերցող, եթեՔեզ դուր չգա հանկարծ այս նովելս թեթև: 
—
XII
Մեղավոր եմ արդյոք, որ չեմ կարող ես է՛լԻմ մանկությունն հյուսել գույներից լուրթ,Որ շողում են, ինչպես դրախտային տեսիլ,Ինչպես անդարձ կյանքի անհաս խորհուրդ: 
—Թող թույլ տրվի իմ պարզ այս պատմությունն ասել՝Սկսելով դեպքից մի փոքր մութ...Ուրիշները երգեն թող մայրական համբույրը, —Իսկ ես…	երգում եմ ես... անհրապույր այն բույրը: 
—
XIII
Չե՛մ մոռանա երբեք այն առավոտը ես…Երկինքը ջինջ, ինչպես լվացվելուց հետո...Օդը մաքուր, բուրյան, ողողված է ասեսԳարնան, վարդի, բախտի, կամ մանկության հոտով:
Մի տասնամյա մանուկ՝ հագած մի նոր զգեստ`Անցնում եմ ես ահա պատուհանի մոտովՄեր տանտիրոջ, որի փոքրիկ տղան տգեղՄիշտ պարծենում էր իր զգեստներով շքեղ:

XIV
Ձեզանից ո՞վ արդյոք չի զգացել բերկրանք,Երբ առաջին անգամ նոր զգեստ է հագել,Երբ աշխարհը ամբողջ քեզ թվում է ներկած,Ոսկեզօծած, ինչպես գարնանային կրոկետ…Ո՞ր երեխան արդյոք շաբաթներով երկարՉի երազել այդ օրը և սիրտը չի թակել,Երբ առաջին անգամ՝ իսկական իր չափին`Հագցըրել է նրան մայրը մի նոր շապիկ: 
—
XV
Այդպես ուրեմն, — նոր, կապույտ շապիկն հագիս,Ամբողջովին լցված երջանկությամբ այդ իմ`Ես կանգնեցի այն բարձր պատուհանի տակին,Որ տանտիրոջ տղան նախանձանքից պայթի...Ախ, որքա՛ն էր նա ինձ մեր բազմամարդ բակումԻր շորերով և իր հիշոցներով խայթել:
Նա ինձ տեսավ վերից, նայեց մի պահ վրաս,Ասաց — «Մի փոքր կաց» — ու մի վայրկյան կորավ: 
—
XVI
Ես մնացի ներքևը՝ հպարտությամբ լցված,Նա երևի գնաց, որ քրոջը կանչե: 
—Նայում էի ես ինձ` հիացմունքից հուզված,Երբ վերևից մի ձայն ինձ բարձրաձայն կանչեց:
Ես նայեցի վերև... 
Եվ այդ պահին հանկարծԻնչ-որ դեղին հեղուկ դեմքս թրջեց...Ես հասկացա, բայց ուշ էր, շոշափեցի հագինս, —Ողողված էր ավա՛ղ... իմ ոսկեզօծ շապիկը:

XVII
Էլ ի՞նչ: 
— Հարկ կա՞ արդյոք շարունակելԱյս պատմությունն իմ ջինջ այգաբացի մասին. —Հարկավո՞ր է ասել, որ մայրս ինձ թակեց,Երբ պատմեցի նրան փորձությունը ես իմ.Հետո մեզ դուրս արին այդ բարեկիրթ բակից,Երբ փորձեցի՝ մանուկ ըմբոստությամբ վսեմ`Վրեժխնդիր լինել հարվածներով համառՎերից գլխիս թափած այդ բուրմունքի համար…
XVIII
Տոլստո՛յ, Ժան-Ժակ-Ռուսսո՛ , Ֆլոբե՛ր ու Ամիչի՛ս,Ու Մահարի Գուրգեն, — ինձ օգնության եկե՛ք,Որ կարենամ երգել իմ մանկությունը ջինջ —Իր առաջին քայլից նա ողողվեց թեպետՄի հեղուկով, որի բուրմունքների միջիցՕ, դժվար է մի քիչ քնքշություններ բեկել...Մինչև օրս, երբ ինձ մանկություն են ասում —Ես, չգիտեմ ինչու…	այդ բուրմունքն եմ հիշում: 
—
XIX
Ահա՛ և իմ ամբողջ մանկությունը: 
— Էլ ի՞նչ,Էլ ի՞նչ կարող եմ ես հիշել ավելի վառ. —Այսպես թափվել է միշտ մի քնքշություն վերից,Եվ երբ փորձել եմ ես ըմբոստանալ —Մայրս սարսափահար կշտամբել է միշտ ինձԵվ խրատել է՝ լուռ, խոնարհ մնալ,Եվ ընդունել վերից թափվող ամեն մի բույր,Որպես վերուստ տրված երջանկության համբույր...
XX
Եվ իսկապես — այդ բո՛ւյրը: 
— Իմ ուղեղի մուժից.Որ կոչում են մարդիկ հիշողություն, —Նա ելնում է ահա և իմ սիրտը խուժում,Որպես անցած կյանքից բարձրացած թույն,Եվ չգիտեմ հիմա, թե ես ի՛նչ եմ հիշում.Իմ մանկությո՞ւնն արդյոք, թե այն անթով.Այն գարշահոտ անցյալը, որ մեզ համար միայնՆողկալի բույր ուներ, ու անարգանք, ու մահ: 
—
XXI
Փառ՛ք քեզ, ուրեմն, ո՜վ դրախտային բուրմունք. —Օ, մանկությո՛ւն, այդ քո բուրմունքը չէ՞ միթե,Այդ չե՞ն արդյոք հաճախ պոետները երգում,Այդ չի՞ արդյոք բազում պոետների դյութել...Եվ Մահարին արդյոք իր ոսկեբառ գրքումՉի՞ փռում բույր — այդքան, այդքան հյութեղ…Եվ եթե մենք մի քիչ զգաստ նայենք հեռուն —Ո՞ւմ մանկությունն է այդ, որ այդպես չի՛ բուրում: 
—
XXII
Ուրեմն փառ՛ք կրկին այդ բուրմունքին հրե...Բայց…	նայելով այդ գորշ առավոտին ես իմԱյլևս չեմ ուզում և ո՛չ մի բառ գրելԻմ մանկության, իմ «վառ արշալույսի» մասին: 
—Եվ դու, Գուրգե՛ն, իզո՛ւր ես քո քանքարը դրել,Որ համոզես, թե քոնը եղել է ջինջ լուսին. —Օ, ո՛չ, Գուրգե՛ն. — քան գորշ մանկությունը ներկենք —Լավ չէ — վաղվա մեր վառ…	ծերությունը երգենք: 
—
1930
ARS POETICA
I
Ողջույն ձեզ, ողջու՛յն ձեզ, Լենի՛ն, Մա՛րքս,Ու գո՛րծ, ու փորձությո՛ւն, ու երգեր նո՛ր: 
—Էլ չես վերադառնա երբեք դու Կարս՝Տերյանի, Մահարու, կամ քո երգի հունով:
Ողջո՛ւյն ձեզ, ողջու՛յն ձեզ, Լենի՛ն, Մա՛րքս,Ու Շեքսպի՛ր, ու Դա՛նտ, ու վեհություն: 
—Օ, ժամեր, հոսեցե՛ք դուք հիմա պարզՈւ բախե՛ք, ու բախե՛ք բյուրավոր դուռ...
1928
II
Թե ուզում ես, որ խոսքդ կտրի հորիզոններ, դաշտեր, —Պիտի վարպետ լինես անօրինակ թափի,Ինչպես Լենինը — ապստամբության, ինչպես Էյնշտեյնը—Թվի, տարածության, ձգողության, չափի: 
—
1928
III
Երբ այնքան ճանաչես դու հույզերը մեր,Որքան մժեղի մկանը ծանոթ էր Ֆաբրին —Այնժամ դու բաց կանես պոեմների ֆաբրիկԵվ եթե եփվես էպոքում — կդառնաս Դա՛նտ, Հոմե՛ր: 
—
1928
IV
Քո ամպլուան — տարերքն էր... 
Այս լենինյան դարումԹեկուզ, ճիշտ է, երբեմն տարերքն էլ է ազդում,Բայց կա այսօր մի ա՛յլ իմաստություն՝Համառ, սիստեմատիկ, խստաբարո,Ինչպես ինքը՝ Լենի՛նը, ինչպես դիսցիպլինը,Որ սաստում է թե՛ կամք, թե՛ ինտելեկտ —Եվ ձգում է գանգից քո դեպի հինըԵվ դեպի դեռ չեկած ապագան — հազարավոր թելեր...
1928
V
Դու նկատե՞լ ես, որ շատ անգամՄի հնչյուն, մի հանգ, մի մելոդի,Անգամ մի ասոնանս, անգամ մի հանգԵրգդ փոխում է հանկարծ անկամ կարոտի:
Կան դավաճան շեշտեր, կան ռիթմեր, կան բառեր:
Երբ քաշում է դակտիլը — ըմբոստացի՛ր: 
—Պոե՞տ ես — դու այսօր պիտի մաքառես —Եվ չի օգնի այստեղ քեզ գնդացիրը:
Չի օգնի սվինը: 
— Հինը հաճախՀանճարեղ անցքեր է ճարում, —Եվ չկոտրե՛ս եթե այդ ռիթմը դավաճան —Քեզ չի օգնի Լենինը — այս լենինյան դարում...
1929
VI
Ես վախենում եմ, ինչպես Նեկրոման, Կես-գիշերային ժամից,Երբ ելնում է լուսինը դագաղից ու մեռնում է անգամ քամին:
Այդ ժամին, թե արթուն եմ լինում, զգում եմ սարսափով,Որ ահա կգա Բոդլերը, կերևա Էդգար Պոն:
Ծերունի Վերլենը կգա ու ֆավնի ձայնով երգեցիկԿերգե աշուն, թախիծ, գիշերվա լապտեր, ակացի:
Եվ դեմը խշշացող բարդին, կթվա կրկին, թե Հայնե՛ն է —Եվ լուսինը կրկին վերևում կթերթե իմ տխուր «Ռուբայները»…
1928
ԿԵՍ-ԳԻՇԵՐԱՅԻն ԷՍՔԻԶ
VII
Ինչպես սեմինարիստ պոետը նստել էրՊատուհանի առաջ: 
— Նայում էր աստղերին:
Հեռվում ծխնելույզի ծուխը, որ բարակ ձգվում էր վեր`Նրան թվում էր անիրական փերի:
Եվ այդ սենտիմենտալ կես-գիշերին,Որի մեջ ձայներն էին աննշմար աճում,Լուսինը կանչում էր նրան իր մեռած ափերից,Եվ պոետի հոգում հոսում էր սիրազեղ վարդաջուր:
Իսկ հետո, երբ հեռուն ժամացույցը ցնցեցԻր հատու զարկերով լռությունը —Նա արդեն դանդաղ մռթմռթում էրՏերյանի երգերից ինչ-որ մի տողհնչեղ.Հետո կինը նրան սենյակներից կանչեց,Նա ցնցեց մազերը և մտավ ներս: 
—Այս ամենը կատարվում էր կես-գիշերին, երբԼուսինը գծում էր երկնքում իր էլիպսիսն անշեղ: 
—
1928
VIII
Դու ճամփա ելար մի առավոտ,Երբ մութ էր, ամպ էր ու մառախուղ.Թողիր ետևըդ մի խարխուլ խուղՈւ մանկություն մի արյունահոտ:
Որպես տկլոր մի թափառական,Մեջքիդ մաղա՛խ մի ու ձեռքիդ ցուպԸնկար ուղի՛ն քո և՛ մութ, և՛ ցուրտ,Եվ կյանքդ տենդ էր անիրական…. . . . . . . . . . . . . . . . . . . . . . . . . . . . . . .Եվ առաջինը, որ հանդիպեցՔեզ ճանապարհին քո ահավոր —Այն խեղճ պոետն էր, այն սրտաբեկ,Տխուր պոետը արևավոր:
Նա տխուր երգեր սրտիդ երգեց,Եվ այդ երգերը հրատոչորԾծեց հոգին քո շրթերով չոր.... . . . . . . . . . . . . . . . . . . . . . . . . . . .. . . . . . . . . . . . . . . . . . . . . . . . . . . .Դու դեռ քայլում ես: 
— Ու դեռ երկա՛ր,Դեռ երկա՜ր պիտի այսպես քայլես,Մինչև երգերը քո դեռ չերգած,Մինչև մոխիրը սիրտդ այրեն:
Մինչև սրտում քո չմնա էլՀույզի, կրքի ու հրի մի կայծ,Մինչև մարի՛ հար ու դառնա քարՔո սի՛րտը, սի՛րտը...
1928
IX
Դու աճում էիր, ինչպես խոտը: 
— ԴուԼուսնի նման էիր` սենտիմենտալ:
Եվ լուսնի լորձունք էր կաթկթումՔո շրթերից հաճախ: 
ԽնդալՉգիտեիր բնավ: 
— Քո երգըՄերթ հոսում էր, որպես հորձանք,Բարձրանում էր, որպես հանդի բերքըԱնտեր: 
— Մերթ, տեսար, որոտացԻնչպես թիթեղաձայն թնդյուն: 
—Դու խարխափում էիր ու փնտրում,Բայց ի՞նչ — անհայտ էր քեզ: 
— ՀիմաԴու անփորձ ես ահա աշակերտի նման.Այս նոր հերկը, որ ուզում ես ցանել —Օ, իհարկե, կարող է քեզ կործանել:
Բայց պիտի համառես, որպես եզ: 
ՊիտիԻմանաս, որ լուսինը քեզԷլ դժվա՛ր թե փրկե: 
—Լուսադեմին, վաղ առավոտին,Երբ արևը ելնում է, որպես ճարպագունդ,Ու փռում է իր ճարպը արոտների վրա —Դու բարձրանաս պիտի ու հունդդԺլատորեն փռես: 
— Ահա՛:
Պիտի տքնես, քրտնաթոր, — պիտի դեմքդՔրտինքը ողողե, ինչպես բալզամ, —Մինչև գիշերը իջնի ու տարածվի քո դեմ.Գիշեր, վերջին խավար, մենություն, մա՛հ տարաժամ…Ահա՛:
—
1928
X
Քո անկումները եղել են միշտԵղանակի պես պատահական,Այդպես երկինքն է թափում հանկարծԹե՛ կարկուտ, թե՛ ձյուն, թե՛ փոթորիկ.Բայց հետո, հետո, — հետո կրկինԲացվում է օրը — և վերևիցՊայծառ արև՛ն է ժպտում էլիՀրով սրբած ու մաքո՛ւր երկրին: 
—
1928
XI
Օ, դո ւ, կարո՞ղ եմ արդյոք երբեքՄոռանալ ես քեզ, քանի իմ մեջՀնչում է թեկուզ չնչին մի էջՄեր կյանքից՝ անցած այնքա՛ն բեկբեկ: 
—
1929
XII
Դու շա՛տ ես ցրել, տվել քամունՔո գանձը, որպես շռայլ տղա, —Դրա համա՞ր էր արդյոք տրվածԱյս վսեմ բախտը քեզ աշխարհում:

1929
XIII
Նրանք ասում են, որ ես հոգնել եմ.Որ ես շեղել եմ ուղիս ուղիղ,Որ մեր պայքարը հոգիս լքել է,Եվ ես ընտրել եմ ուրիշ ուղի:
Նրանք ծամում են այդ ցուրտ խոսքերը,Զառամ շրթերը քսում իրար,Կարծես շրշում են դեղին հասկերը,Կարծես մեռնում են այնտեղ նրանք: 
—
1919
XIV
Նա մի աղջիկ էր, մի դիցուհի՛,Որ օրերո՛ւմ այն տրտմաթախիծՔեզ նայեց նազով ու ծիծաղեց —Մի գավառական գեղեցկուհի…Նա խոստացա՛վ քեզ երգեր երգել,Բերել կարոտներ ու անմար փառք, —Բայց երբե՛ք, երբե՛ք նա քնքշաբարՉփարվեց կրծքիդ ու չգերեց:
Այդ գեղեցկուհին... 
Մուսա՛դ էր նա,Որ այնտեղ, Կարսում, այն գետափինՆվիրեց մի օր քեզ գո՛րշ մի շապիկՈւ գավառական մի խեղճ քնար...
1929
XV
Դու բա՛րձր ես, մե՛ծ ես, դու վիթխարի.Արյո՛ւն, արյո՛ւն է եղել միշտ քոԱմե՛ն մի տողը: 
— Դու քո երգովԸնդմիշտ կապված ես այս մեծ դարին.Եվ ինչպես օրը օրացույցիցԱնհնարին է նետել մի կողմ —Այդպես անունը քո աղմըկողՀա՛ր մնալու է օրերին կից, —Այս օրերի՛ն, այս տարիների՛ն,Այս տարիների հրին, սրին: 
—
1929
XVI
Քայլի՛ր, քայլի՛ր քո ճանապարհով.Դու ո՛չ Գյոթե ես, ո՛չ Վերհարեն.Մեր Վերհարենը — նայի՛ր, հրեն —Քաշում է փառքը իր պարանով...
Քայլի՛ր,քայլի՛ր քո ճանապարհով.Դու ո՛չ Գյոթե ես, ո՛չ Վերհարեն —Դու լոկ Չարե՛նց ես, միայն Չարենց՝. . . . . . . . . . . . . . . . . .ու վարանոտ…
1929
XVII
…Լե՛նին, այո՛, — Լե՛նին: 
— Բայց ո՛չ միտինգային,Բայց ո՛չ թմբուկ թեթև, բայց ո՛չ պլակատ:
Լե՛նին — այսօր արդեն ասել է — գագաթ,Ասել է — ներքի՛ն կառուցում քո նոր թեմայի:
Այդ թեմա՛ն ուռճանում է այսօր քո մեջ,Աճում է, բայց ո՛չ այնպես, ինչպես խոտը.Նա աճում է կամքո՛վ, երկաթո՛վ, — նա կյանքի՛ առավոտ է՝Մտքի, խորքի, կառուցման անհուն ելևէջ...
1929
XVIII
Քեզ ժպտում է արևը: 
— Քեզ կյանքըԹվում է արյան պես տաք:
Քեզ թովում է աշխատանքդ,Քեզ թովում է այս հա՛նգդ անգամ:
Բայց այս թովչանքը թանկ էՔեզ համար ավելի, քան կյանքը, —Քանի որ, քանի որ դո՛ւ եսԿառուցում քո այս խնդումը:

1929
XIX
Նյութը դիմադրո՛ւմ է, դիմադրո՛ւմ է միշտ, —Լինի երկաթ, կղմինդր, լինի մարմար:
Դիմադրում է բառը: 
— Ահա դեմիցԱրդեն վազում է հանգը — «հարմար»:
Դա — հնի՛ ճանապարհն է, հեշտի, բնազդի,Օ, հնի հո՛ւնն է դա, սովորության հունդը, —Այնինչ արևը, լուսինը և մեր երկրագունդըԱնվերջ կարծրանում են իրենց անեզրական վազքից:

1929
XX
Ո՛չ մի ձագ, ո՛չ մի ձագ ձվի կեղևիցՉի բաժանվում ողբով:
Ողբով չի՛ բաժանվում արյունը վարակից:
Այլ — պայքարո՛վ միայն:
Այդպես էլ քանա՛կն է ահա փոխվում որակի,Այդպես էլ ե՛րգն է դառնում կարմի՛ր բողբոջ:

1929
XXI
Կարող են անցնել փոթորիկներ մեծ,Անցել են ինչպես մրրիկներ բազում, —Անխախտ կմնա կառուցումն այս մեծԳալիք օրերի անջինջ երազում:
Կառուցումն այս վեհ մտքի ու ոգու,Կյանքը տեսնելու ընթացքն այս ուղիղ,Կյանքը փոխելու ձգտումն այս տոկուն,Խոհի, պայքարի այս անծայր ուղին...
1929
էՊԻԳՐԱՄՆԵՐ ԵՎ ՍԱՏԻՐԱԿԱՆ
ԲԱՆԱՍՏԵՂԾՈՒԹՅՈՒՆՆԵՐ
ՄԵՖԻՍՏՈՖԵԼ
Եվ ասաց նա ինձ. «Լսի՛ր, լսի՛ր: 
—
Ափերիցդ հորդող քո էներժին,Որ տալիս ես դու գինու, կանանց, —Տո՛ւր անպարտելի խոսքիդ, գրչիդ:
Դարձրու այն մաղձ, թույն ու թանաք...» —Եվ ես ասացի. — Լսո՛ւմ եմ, սի՛ր: 
—
1929
ՆԱ
Նա ո՛չ պոետ է, ո՛չ քննադատ,Ո՛չ վիպագիր է, ո՛չ մտածող,Բայց ունի գլուխ, ունի ճակատ —Եվ բավական է ունեցածով:
Եվ երազում է նա անընդհատՈւղեղով իր ծույլ ու բթացող,Որ թե՛ պոետ է, թե՛ քննադատ,Թե՛ վիպագիր է, թե՛ մտածող:

1929
ՄՈՆՈԻՄԵՆՏ
(Հեկզամետր)
Կանգնած է ահա մետաղե այս մոնումենտը, նայի՛ր. —Մի մարդ է աչքերր հառած դեպի հեռուները. դեմքինՆստել է մի խոհ հանճարեղ, կերպարանքը խրոխտ է ու վե՛հ, —Բայց ինչ է կյանքում նա արել — անհայտ է այսօր ամենքին:
Մարդիկ կան այդպես մեր կյանքում: 
— Քայլում են հպարտ, ամբոխումԿանգնում են, որպես մոնումենտ, իսկ թե ի՞նչ են արել — չգիտես: 
—Քո դատարկ գլո՛ւխն է միայն այդ մարդկանց միակ պատվանդանը,Հիմարությո՛ւնդ է միայն դարձնում նրանց մոնումենտ: 
—
1929
ՀԱՐՑ Ո Ի ՊԱՏԱՍԽԱՆ
Ճանաչում եք դուք այդ մարդուն, հանճարին այդ մեր ալեհեր,Դժվար է այսօր աշխարհում այդպիսի հանճար մի ճարել.Տեսնում եք խոհը ճակատի, կեցվածքը խրոխտ, անվեհեր...Բայց ինչ է արդյոք նա արել: 
— Մի փոքրիկ հոդված է գրել:

1928
«ՀԱՆԴԵՐՁ»
Ահա՛ քննադատ, որ եվրոպացիԵվ ինտելիգենտ լինելով հանդերձ՝Ջոկել չգիտե դեռ չորը թացիցԵվ ամե՛ն ինչից դողում է անդեմ: 
—
1929
ԱՆՎԵՐՆԱԳԻՐ
Կար մի քննադատ: 
— Նա երեկ, ահեղ փրփուրը բերնին,Ինձ գովք էր կարդում և պատառոտում թշնամիներիս,Այսօր նրա՛նց է համոզում ահա, որ պիտի մեռնիԻր հերոսական դիրքերի վրա, հայհոյելով ինձ: 
—Էի, մեռնի թող նա ո՛ր դիրքերում էլ ուզում է լինի,Միայն թե– մեռնի...
1919
N.N.
Նա մեջ է ընկնում տեղի-անտեղի,Սխալվում է միշտ ու կարծիք փոխում,Նման է նա քիչ այն ծծկեր տղին,Որ մատն ուզում է բերանը կոխի,Բայց միշտ անպատեհ տեղեր է կոխում:

1929
ԱՆՎԵՐՆԱԳԻՐ
Ների՛ր դու, պոետ, քո փոփոխական քննադատներին,Իսկ նրանց... նրանց... 
Էհ, ալլահը թող այդ մարդկանց ների…
1928
Գ. ԵՎ Ա.
Գովում է Գ-ն Ա-ին,Գովում է Ա-ն Գ-ին,Երկուսն էլ գրքայինՀերոսներ են, —Դրվատո՛ւմ են նրանցԳործերը չգրածԵվ փայլում են նրանցԵրեսները...
1928
ՍՈՎՈՐԱԿԱՆ ՊԱՏՄՈՒԹՅՈՒՆ
Նա մի պոեմ պիտի գրերՈւ մի պիես, ու մի վեպ.Գրի առավ, թղթեր գրեցԵվ հայացքը հառեց վեր.Նայեց, նայեց առաստաղին,Հանճարի տեսք ընդունեց,Դեմքին իջավ խորը թախիծ,Քունը տարավ... ու քնեց:
Երկա՛ր քնեց: 
— Եվ աչքերըԽորը քնից բացեց երբ —Թերթում կարդաց, որ գրել էՆա մի պիես ու մի վեպ: 
—
1928
էՊԻՏԱՖԻԱ
Աստ հանգչի — (անուն): 
— Նաիրյան երկրի քննադատը մեծ.Որ երկա՛ր ապրեց, բայց հերոսաբար ոչինչ չգրեց: 
—Խոնարհի՛ր գլուխդ, օտարակա՛ն, այս քարի առաջ. —Այստեղ նաիրյան հանճարն է հանգչում կրկնակի մեռած: 
—
1929
ԼՈՒՍԱՆԿԱՐ
Կանգնած է ահա, մազերը խռիվ, ջրվեժի ափինՄի երիտասարդ: 
— Ողջունում է նա, գլխարկը ձեռին,Շաչող ջրերին: 
—Քնարն է միայն պակասում նրան... 
Օ, հասի՛ր, Մուսա,Եվ հանձնիր նրան քնար դողդոջուն, որ դառնա պոետ: 
—
1927
ՖԱՈՒՍՏ
(Թեմա: 
Սևագրություն)
Չէի՛ր ձանձրանա դու գիտությունից,Չէի՛ր ձանձրանա սիրուց ու կյանքից,Թե ունենայիր թշնամիներ մեծ,Թե նրանց շարքում գեթ մեկը լիներՄտքիդ հավասար... 
Այժմ դու ես լոկՄիակ թշնամիդ... 
Ու ձանձրանում ես:

1928
ԱԼԵՀԵՐ ԲԱՐԵԿԱՄԻՍ
(Տխուր էպիգրամ նրա միգրական ելույթի առթիվ)
Օ, դո՛ւ, ալեհեր իմ բարեկա՛մ,Ուշացած, տխուր փիլիսոփա,Եղանակի պես փոփոխական,Քմահաճ, բեկբեկ, որպես նոպա. —Օ, հին բարեկամ դու Հեգելի,Մարքսի վրայով հապճեպ անցած, —Ես ներո՛ւմ եմ քեզ, ներո՛ւմ էլի,Քանզի — խե՛ղճ ես դու, և ո՛չ թե չար...
1929
ՍԱԱԴԻ
Կանցնենք մենք էլ այս աշխարհում,Ինչպես ծովում՝ ջրի կաթիլ,Ծուխ կդառնա ամեն գարուն,Ինչպես ասել է Սաադին, —Բայց չի ասել դժբախտաբարԲանաստեղծը այդ հանճարեղ,Որ քանի դեռ ապրում է մարդ —Էպիգրամներ պիտի գրե:

1929
ԼԵՆԻՆԳՐԱԴՅԱՆ ՍԵՆՏԵՆՑ
Այս քաղաքում, որ ցուրտ, մառախլապատ է միշտ,Ուր արեգակն անգամ բարձրանում է միգոտ, —Ճաշակեցիր դու մի զարմանալի հանգիստ,Օ, անհանգիստ՛իմ սիրտ, անհանգրվան ճամփորդ:
Դու ծանրախոհ դարձար, ինչպես այս գորշ Նևան,Ինչպես այս գորշ Նևան դարձար անշեղ, —Եվ երբ դառնաս կրկին դու ԵրևանԷլ դժվար թե նա քեզ իր փոքրությամբ ճնշե....
1929. Լենինգրադ
ՆՄԱՆՈՒԹՅՈԻՆ ՌԻԼԵԵՎԻՆ
Ախ, ուր են հիմա այնՓողոցները մեր լայնՈւ տները.Ուր վազում են արագՈւ երգում են բարակԱռուները...Ուր Փ.-ի երգերիցՇառաչում է ջրիԽարազանը —Եվ, նստած ջրերում,Պոեմներ է գրումԱլազանը...
1929
ՀԱՐՑ ՈՒ ՊԱՏԱՍԽԱՆ
Այսինչի մասին ինչու չեք մի սուր էպիգրամ հյուսել: 
—Օ, ես չե՛մ սիրում ձեռքերս կեղտոտ բաների քսել: 
—
1929
N.N.
Կոճղանման գլուխ: 
Մոնումենտալ ճակատ:
Երկրագնդի նման կլոր նստուկ: 
—Ա՛յ թե ինչո՛ւ է նա, որպես մտքի գագաթ,Թե՛ վեհություն, թե՛ ահ, թե՛ պատկառանք ազդում: 
—
1929
EX UNGUE LEONEM
(Պուշկինից)
Լույս ընծայեցի մի անգամ ես իմՈտանավորը անստորագիր:
Մեկն հոդված տպեց թերթում այդ մասին`Նույնպես թաքցրած ազգանունը իր:

Բայց ի՞նչ... 
Չմնաց գաղտնիք մեզանիցՈ՛չ անունը իմ և ո՛չ էլ նրա. —Իմ սուր ճանկերից ճանաչեց նա ինձ,Ես ականջներից իմացա նրան: 
—
1928
ՄԻ ԱՆՊՏՈՒՂ ԻՄԱՍՏԱՍԵՐԻ
Քեզ հարց եմ տալիս, ո՛վ իմաստասեր,Որ բազմապիսի գրքեր ես կարդում. —Դու կարդացածդ գլխո՞ւմդ ես բարդում,Թե — դրանի՛ց է նստուկդ հաստացել,..
1928
ՆԱԻՐՅԱՆ ՀՈՎՎԵՐԳՈՒԹՅՈՒՆ
(Հին էպիգրամներից)
Մի անգամ մտա թանգարանը մեր հեղափոխական,Նստած էր այնտեղ վարիչը և դինջ ցույց էր անումՄի շատ անվանի խմբապետի հետ: 
— Երբ դուրս եկա եսԳնա՛, — ասացի իմ բարեկամին, — մտի՛ր թանգարան.Հեղափոխական մեր թանգարանում անվրդով նստածԶրույց են անում Դանը նաիրյան և քեռի Մախնո՛ն: 
—
1927
էՔՍՊՐՈՄՏ, ԳՐՎԱԾ ՀՈՂՄԻ
ԺԱՄԱՆԱԿ
(Գրական նավապետին)
Սանձե՛լ է ուզում հողմերինԱյս... ողորմելին: 
—
1928
ԹԱՐԳՄԱՆՈՒԹՅՈՒՆՆԵՐ ԳՅՈԹԵԻՑ
ԵՐԳ ԼՎԻ ՄԱՍԻՆ
(Առաջին վարիանտ)
Կար-չկար` բարի մի արքա՛ կար,Ապրում էր նրա մոտ մի լու:
Սիրում էր նրան այդ արքան,Ինչպես իր հարազատ որդուն:
Կանչում է նա մի օր դերձակին,Տալիս է շտապ հրաման,Որ լվին զգեստներ կարիԵվ շքեղ հագցընի նրան:

Եվ ահա — մետաքս ու թավիշԶգեստներ ունի նա հագած,Եվ կրծքին ունի ժապավենԵվ արծաթ շքանշան:
Դառնում է ահա նա մինիստր,Փայլում է իր կրծքի աստղի պե՛սՊալատում ամբո՛ղջ նրա ցեղըԴառնում է թե՛ հայտնի, թե՛ մեծ:

Կծում են նրանք ու խայթումՊալատում հիմա ամենքին,Կծում են անգամ թագուհունԵվ չեն խնայում ոչ-ոքի՛:
Եվ չունի ոչ– ոք իրավունքԿծած տե՛ղն անգամ քորելու, —Այնինչ մենք իսկույն սպանում ենք,Թե փորձի մեզ կծել մի լու...
(Երկրորդ վարիանտ)Մի ծեր, մի լավ արքա կար.Ուներ իր մոտ մի լու:
Արքան նրան սիրում էր,Ինչպես իրա որդուն:
Դերձակ կանչեց մի օր նա,Գոռաց հրաման տալով. —Կարիր լվին շորեր նորԹե ֆրաք, թե պանտալոն:

Հագավ մեր լուն շորեր նոր,Թավիշ, մետաքս հագավ,Կապեց կրծքին նա լենտ ուԱրծաթ շքանշան:
Դարձավ մեր լուն մինիստրԿրծքին մի աստղ պայծառ, —Նրա ամբողջ սերունդըԱզնվազարմ դարձավ:

Կծում, խայթում, խոցում ենՍրանք հիմա անկանգ —Եվ դուքսերին, որ մեծ են,Եվ թագուհուն անգամ:
Քորել կծած մարմինդԿարող ես փորձ անել...Իսկ մենք, — իսկ մենք սովոր ենքԼվին իսկույն սպանել...
1932
Ուոտ Ուիտմենից
ԵՎՐՈՊԱ
ճորտի խեղդող որջիցՇանթի պես նա թռավ՝ ինքն իրմով հիացած.Ոտքերով նա կոխոտում է մոխիրն ու ցնցոտիները,Իսկ ձեռքերով սեղմում կոկորդն արքաների:
Օ, հույս և սպասում:
Օ, տանջանքը քշված ազատասերների, որ մաքրում են իրենց ըմբոստ հոգին օտարհեռաստաններում, —Օ, որքան սրտեր կան հիմա տխրությունով հիվանդ.Վերադարձե՛ք այսօր ձեր տները, թող նոր կյանքը բացվի ձեզ համար:
Իսկ դուք, որ ոսկի էիք առնում, որպեսզի ժողովրդին արատավորեք,Իմացե՛ք, ստախոսներ և վաշխառուներ, որ ձեր բոլոր կառափնատների, ձեր մոլության,Եվ նրա համար, որ դուք, որպես որդեր, ծծում էիք միամիտ ու բարի մուրացկաններին,Եվ նրա, որ խոստանալով, խաբում էին շուրթերն արքայականԵվ, դրժելով երդումը, քրքջում էին —Այս բոլորի համար ներումով կպատժե ձեզ ժողովուրդը, նրանպետք չեն ձեր գլուխները.Զզվելի՛ է նրան դաժան ոխակալությունն արքաների:
Բայց հեզ ներողամտությունը ծնում է կորուստ անողոք, — ևսարսափահար արքաները ահա դառնում են ետ —Անցնում են հպարտ ու հանդիսավոր, և ամեն մեկինշրջապատում է շքախումբը. — տերտեր, բռնաբարող, դահիճ, բանտապետ, դատավոր, վաճառական, զինվոր ու լրտես:
Իսկ բոլորի ետևից, տե՛ս, ինչ-որ ուրվական է սողում գաղտագողի ինչպես մառախլապատ գիշեր.Ամբողջովին կարմիր, ճակատը, գլուխը և մարմինը արնավառ ծալքերով ծածկած:
Չեն երևում ո՛չ դեմքը, ո՛չ աչքերը:
Բայց իր այդ ալ-կարմիր զգեստների տակից, որ վեր ենբարձրացվում ինչ-որ անհայտ ձեռքով,Ահավասի՛կ մի մատ, որ ցույց է տալիս հեռուն,հորիզոնները — գալարվում է, ինչպես օձի գլուխ:
Իսկ թարմ գերեզմաններում պառկած են, արնաթաթախ,երիտասարդ մարմիններ,Եվ ձգված են պարանները կախաղանների, և շաչում ենտերերի գնդակները,Եվ բռնակալները քրքջում են բարձր — բայց այս ամենըկտան պտուղներ, և առատ կլինի նրանց հունձը:
Այդ դիերը պատանիների,Այդ նահատակները, օղակներից կախված, գորշ արճիճովծածկված այդ սրտերը, —Նրանք անշարժ են և պաղ, բայց և այնպես ապրում են նրանքհավիտյան, և անհնարին է նրանց սպանելը.Նրանք ապրում են, օ, արքանե՛ր, մնացած իրենց պես ջահելսրտերում:
Մնացած եղբայրներում են ապրում նրանք, նրանցում, որպատրաստ են ձեր դեմ կրկին ապստամբելու,Նրանք մաքրվեցին, սրբացան նրանք մահով, մահը մեծացրեցնրանց և իմաստավորեց:
Ազատության համար ամեն մի մեռածի վրա, ամեն մի գերեզմանից կծլի ազատության սերմը, իսկ նրանից — նորը.Հեռո՛ւ-հեռո՛ւ կտանեն քամիները նրան՝ գալիք սերունդների համար,Կգուրգուրեն նրան անձրևներն ու ձյուները:
Օ , ամե՛ն մի հոգի, որ թողել է մարմինը՝ բռնակալ դահիճներից զարկված —Անտեսանելի ճախրում է աշխարհի վրայով, շշնջում է, կանչում, հսկում:
Ազատությո՛ւն. թող հուսալքվեն ուրիշները, ես չեմ հուսալքվիերբեք:
Ի՞նչ: 
Այս տունը գամվա՞ծ է. տերը տե՞ղ է գնացել.—Ոչի՛նչ, շուտով նա կգա. Սպասեցե՛ք նրան:
Պատրաստվեցե՛ք դիմավորելու նրան. արդեն գալիս են նրա համբավաբերները:

1923
Էմիլ Վերհարնից
ԲԱՆԿԻՐ
Նամակներով ծածկված գրասեղանի առաջ,Թիկնաթոռում թաղված, դողդոջուն ու մռայլ,Նա գրում է ճերմակ թղթիկների վրա՝Միտքը հեռո՛ւ-հեռուն՝ երկրի ծայրերն հառած:

Տեսնում է նա Կափը, Ցեյլոնը ու Ճավա՛ն,Եվ օվկիանոսն Հնդիկ, ուր իր նավերն հազարԴեպի չորս կողմն հողի, դեպի հազար կայան,Առագաստները բաց նավարկում են ազատ:

Կայարաններն իրա ու ռելսերը կարմիր,Որ ուղարկե պիտի անապատներն անթուխպ,Ուր արևն է միայն շարժվում մեռյալ տոթում —Եբենոսի, սաթի աշխարհները անծիր:

Իր հանքերը, նավթի շատրվաններն անթիվ,Իր բանկերի մոլի եռուզեռը հնչուն,Որ խեղդում է, լափում, զառանցանքով տանջումԵվ իր տենդը նետում օվկիանոսից անդին:

Ժողովուրդներ, որոնց սենատները դահիճԵվ օրենքները խեղճ հպատակ են իրեն —Նա կարող է մատնել նրանց հողմին հրե,Թե օգտակար լինի հաշիվներին դա իր:

Պատերազմներ՝, արյուն, մոլեգնություն ու ոխ,Որոնց միակ արքան — ինքը — կրծում է հարՊաղ թվերի անկիրք ատամներով — հազարՀանգույցներ ու հարցեր արյունոտ ու այրող:

Եվ նա գիտե, որ հին թիկնաթոռում բազմած,Իր մատյանում երբ նա խծբծում է դողդոջ —Իր քաղքենի ոգուն կապում է կյանքը ողջ,Ուր տիրում է թախիծ ու սպիտակ սարսափ:

Օ, ոսկի՛ն, իր ոսկի՜ն, որ ցանում է հեռու,Բազմապատկում այնտեղ — մոլի քաղաքներում,Այնտեղ — խրճիթներում ու խուցերում տխուր,Ու լույսերում, օդում, ամենո՛ւր:

Իր թևավոր ոսկի՛ն, հեռուներով հարբած,Իր սավառնող ոսկի՜ն, իր գիշատիչ ոսկի՛ն,Ոսկի՛ն շնչող ու վառ —Ոսկի՜ն:

Իր ոսկի՜ն, որով փայլում են բորբ ամեն քամի ու հով,Իր ոսկին, որ հողն է ծծումԹշվառության անթիվ շրթունքներով:
Իր ոսկի՜ն հուրհրատող, իր ոսկի՛ն խորամանկ, խաբող առա՛նց խոսքի,Լույսի ու արևի բեկոր — իր ոսկի՛ն:




 --------------------------------------- 


Նա գիտե ինքն էլ, թե ինքն ինչի է տեր,Բայց իր դիզած ոսկին ավելի է եթե,Քան բուրգերը հսկա, աշտարակները ցից —Նա սիրում է խորհել, պաղարյուն ու հանգիստ,Խորը, զգաստ սիրով,Որ ինքն ունի արդեն, որպես բարիք ու գանձ—Իսկական ակն հողի զրնգան ու զնգան:

Ամբոխն ատում է իրեն, բայց պատկանում է նրան.Նախանձում են բոլորն էլ — ոսկին պսա՛կն է նրա:
Ցանկությունը երկրային, հրդեհումը նրա կեզԼափում է սիրտը նրանց, ինչպես իր սիրտը լափեց:

Ինքը — նա է, որ տալիս է ուզածինԴյութիչ վաստակը հացի:
Ի՞նչ հոգ, որ նա կեղեքում է բոլորին. —Ով իր դռնից հեռացավ — նա դառնալու է նորից:
Որպես հսկա ջրապտույտ, որպես հորձանք.Թավալվում է ուժը նրա ահեղաձայն,Փրփրում է, եռում ու քաշում է իր մեջՏերևներ ու ճյուղեր և քարեր ու սերմեր, —Կարողություն, հասույթ, տնտեսություն ու կյանքԵվ կոպեկնե՛րն անգամ,Որ խուղերի մթում, գիշերն ամեն ծառաՀամարում է ծածուկ իր ճրագի առաջ:

Այսպես ահա, հսկա իր դեզերով փողիԹիկնաթոռում թաղված, դողդոջուն ու մռայլ,Նա տիրում է բոլո՛ր արքաների վրաՈւ վճըռում բախտը ծովերի ու հողի:

1923
ԿԻՆԸ ՃԱՄՓԱՄԻՋԻՆ
Քաղաքում այս ոսկե,Եբենոսյա,Կի՛ն սևազգեստ, ճամփամիջին կեցած,Օրը օրին,Նորից ու նորից,Ի՞նչ ես ուզում դու — ասա՛:

— Ահա հույսերը սև՝ սև շների նման`Կաղկանձեցին նորից, հուսահատ ու մռայլ,Իմ բիբերի նսեմ լուսինների վրա,Որ երբեմն լուսե խավարել են հիմա:
Այնպես երկա՛ր-երկա՛ր կաղկանձեցին նրանքԻմ բիբերի նսեմ լուսինների վրա...Ինչպես ոսկի ու սուգ — իմ մազերի հյուսկենԽենթանում է, հուզում ոհմակներին այդ սև,Ու մեղավոր, մաքուր իմ մարմընի ոսկինԵրազներ է ցրում խելագար ու լուսե:

— Կի՛ն սևազգեստ, ճամփամիջին կեցած,Օրը օրին.Նորից ու նորից,Ի՞նչ ես ուզում դու — ասա՛:

— Առագաստները բաց ո՛ւր է թռչում, գիտե՞ք,Իմ կուրծքը գիրգ ու գեր, — դեպ ի՞նչ ահեղ հրդեհ,Դեպ ինչպիսի՞ հուշեր ու դրախտներ խավար:
Ի՞նչ ոգիներ են խենթ, կամ նժույգներ հրե,Եվ ի՛նչ, և ի՞նչ, և ի՞նչ մրրիկներ են վառելԻմ շրթունքներն այսօր հուրհրատող ու վառ:

Ախ, ի՜նչ հրդեհ է. — Օ ես հրե՛ եմ,Որ միշտ լիզում են տարփանքս կեզ:
Եվ ի՛նչ թովիչ եմ, որ այդ շներըՏենչում են մահը, որ կա իմ մեջ:

Կի՛ն սևազգեստ, նորից ու նորից,Օրը օրին,Ինչ ես ուզում դու այդպես:

Ես ա՛յն եմ, ում գգվանքը թույն է.Ես ում հպում եմ դողդոջուն —Նրան տալիս եմ մեղկությունս.Ես կործանում եմ ու կորչում:

Շրթերս ա՛լ են, արնոտ են, ձիգ են,Բոսոր փայլում են նրանք անահ.Անցորդ մահո՛ւ պես գեղեցիկ եմԵվ ամենի՛նն եմ, ինչպես և նա:

Ինձ մոտենում է, ով ուզում է,Թաղման ջահեր է վառում արթուն: 
—Ու էլ թողնում է իր հուզումըՄարմնիս փարթամ այս դիակառքում:

Տալիս եմ գիրկն իմ ամենքին ես,Տաճար է գիրկն իմ չգոցած:
Իմ սերն անե՛ծք է երկնքի՛ դեմ՝Ջահի պես վեր է նա ցցած:

Ես վեհ կեցած մի աշտարակ եմՀամակ երկաթ ու դարերից:
Ձեզ զազրելի է իմ կրակը,Բայց ընդունում եք ինձ էլի:

Օ, ես նրանցն եմ, ով անսեր է,Ում սիրտը բիրտ է ու հիվանդ,Ով որ սիրում է, որ իր սերըԵվ թուքը քաղցր ինձ թվա:

Նրանք սիրում են, որ իմ սերըՄնում է մութ այս անդունդում,Ուր ալ դրո՛շ է անիծելը՝Փռված միգում այս ու տենդում:

— Կ՛ին սևազգեստ, ճամփամիջին կեցած,Օրը օրին,Նորից ու նորից,Ում ես ուզում դու — ասա՛:

— Ահա արևը հին՝ փախած մթի խայթից՝Ոսկիներ է ցրել իրիկնային մայթին,Եվ ձգվել է ահա, որպես հսկա մի օձ,Հսկա քաղաքը — տե՛ս, փակուղի ու փողոցԿայծկլտում են այնտեղ կրակների ակնից,Ուր կանչում է, որպես հավերժական մագնիտԿի՜նը. — կեցել է նա մայրամուտին մռայլ,Որպես հպարտ արձան, հորիզոնի վրա:

Ոհմակը շների,Անհուսության, մահու ոհմակները այդ սև,Կաղկանձեցին նորից լուսիններին նսեմ,Սև բիբերիս խոշոր լուսիններին նսեմ,Որ գիտեին այնպես բորբոքել ու կիզել:
Այնքան երկար-երկար կաղկանձեցին նրանքՍև բիբերիս խոշոր լուսինների վրա:
Այդ ի՞նչ կրակ է բորբ, այդքան արագ, արագԻմ կոնքերից հոսում դեպի մարմինս Հրի.Եվ ի՞նչ փայլով է խոլ կուրծքս մթնում Վառած,Որ ցնդել են այդ սև ոհմակները էլի:
Ի՞նչ ոգինե՛ր խելառ, ի՞նչ մրրիկներ հրիՕրորեցին վառվող շրթունքներս նորից:
Ու մազերս կրկին, առագաստներ դրած,Ուր են թռչում ասա . ինչ դժոխքներ մռայլ:

— Կի՛ն սևազգեստ, ճամփամիջին կեցած,Օրը օրին,Նորից ու նորից,Ի՞նչ ես ուզում դու — ասա՛:

— Ես երազում եմ նրա՛ գալուստը,Ում պետք է ահս գգվի ագահ:
Նա խոստացե՛լ է, նա գալո՛ւ է.Այսօր ուզում եմ — և նա կըգա՛:

Օ, տանջանքո՛վ խոր, որ ձեզ խորթ է,Նա կենդանի է լցված սիրովԴեպի կոնքերը անհագուրդ իմ,Դեպի մարմինն իմ անդարձ գերող:

Օ, ձեռքերի՛ն այն, որ արնոտ են,Տալիս եմ քաղցր մարմինս ես.Ես — նա՛ եմ, վախն ում անծանոթ է,Նետված է բա՜րձր իմ ամոթը,Որպես մեղսանք մի — միշտ ու անվերջ:

Էլ ո՞վ կառնի ինձ — հենց այս պահուսՄութ պանդոկում մի թեկուզ մահու:
Կի՛ն սևազգեստ, ճամփամիջին կեցած,Ո՞ւմ ես ուզում դու — անահ:
Ով տա ինձ արնո՛տ մի դանակ:

ԼՈՆԴՈՆ
Այն — Լո՛նդոնն է, ցնո՛րք չուգուն ու երկաթե.Այնտեղ հեծում է հանքն ահագնազարկ մուրճից.Այնտեղից են մեկնում նավերը — ով գիտեԴեպ ի՞նչ անլույս ծովեր ու արկածներ վերջին:

Կայարաններ տխուր, ուր կարոտի բոցումԴողդողում են գազի լապտերները կորգիծ,Ուր ձանձրույթի ահեղ հրեշներ են ճչումՎեստմինիստերյան դաժան ժամացույցի զարկից:

Ու լապտերներ, Թայմզի երկայնքն ի վար շարած,Որ անձրևի կազմած լճակներում լեղիՕրորվում են, որպես ջրահեղձ ու մեռածՆավազների զարհուր ուրվականներ դեղին:

Եվ հարբածի երգեր, ու պոռնիկի քրքիջ,Ու պանդոկի պատին — բախտանման գրեր, —Եվ հանկարծ — մա՛հն ահա, որպես մի հյուր անկոչԱյն — Լո՛նդոնն է՝ ցնորք, որ կրում ես քո մեջ:

Ն. Նեկրասովից
ԵՐԿԱԹՈԻՂԻՆ
Օ, բարի՛ հայրիկ, ինչո՞ւ եք խաբումՁեր որդուն խոսքով այդ նսեմ, —Թույլ տվեք լուսնի ցոլքերի ներքոԵս նրան ճիշտը ասեմ:

Աշխատանքն այդ, Վա՛նյա, սոսկալի դժվար էր, —Չէ՛ր կարող շինել դա մի մարդ:
Աշխարհում մի արքա կա, այդ արքան անողո՛ք է, —Սո՛վ է անունը նրա:

Նա բանակներ է վարում, ծովերում նաՇարժում է նավերը, դաշտումՔշում է գութանը և անդուլ հսկում է,Ուր աշխատանքն է իշխում:

Հենց նա էլ քշել է այստեղ մասսաները,Շատերը դաժան պայքարում,Կյանքի կոչելով անպտուղ չոլերը —Մեռել են այս գորշ քարերում:

Ճանապարհն ուղիղ է. նեղլիկ բլուրներ են,Կամուրջներ, ռելսեր ու սյուներ, —Իսկ երկու կողմերիցը, նայի՛ր՝ ոսկորներ են...Հասկանո՞ւմ ես, Վա՛նյա, — ինչքա՜ն են ընկել...
Լսում ես, լսո՞ւմ ես ահավոր կանչերը.Դոփում են, ատամ կրճըտում, —Տեսնո՞ւմ ես՝ ամբո՛խ է, անթիվ մեռելներ են...Ինչքա՛ն են, ինչքա՛ն են — իմանո՞ւմ ես դու...
Նրանք մերթ կտրում են երկաթ ճանապարհը,Վազում են, ուզում են հասնել.Լսո՞ւմ ես՝ երգո՛ւմ են. — «Լուսնյակ գիշերո՛վ այսՍիրում ենք մեր գործը տեսնել:

Մենք այստեղ տառապել ենք ցրտի ու հովի՛ դեմ,Հավիտյան կորված մեջքերով,Ապրել ենք խուղերո՛ւմ ցուրտ, պայքարել սովի դեմ,Մրսել ու թրջվել օրերով:

Մեզ թալանել են տասնապետ — գիտունները,Ծեծել են տերերը, կարիքը ճնշել,Ամեն ի՛նչ մենք տարել ենք, բայց հավետ մենք եղել ենքԽաղաղ վաստակի զավակներ:

Եղբայրնե՛ր, վայելում եք դուք հիմա մեր պտուղը,Իսկ մենք մոխրանում ենք հողում, —Դուք արդյոք մեզ հիշո՞ւմ եք, մեզ արդյոք դեռ հիշում եքԹե մոռացե՛լ եք վաղուց...:

Չսարսափե՛ս դու ամեհի երգից այդ. —Մեր երկրի բոլոր ծայրերիցՀավաքված այդ խմբերը քո հալալ եղբայրնե՛րն ենԱնտուն ու զրկված գյուղացիք:

Ամո՛թ է. ինչո՞ւ ես հեռացնում հայացքդ.Դու արդեն մեծացել ես, փոքր հո չես.Տեսնո՞ւմ ես՝ կանգնած է հաղթանդամ գյուղացի մի —Նա տենդից հյուծվե՛լ է այնպես:

Շրթունքներն անարյուն են, կոպերը ընկել են,Ձեռքերին վերքեր չորացած.Ոտքերը ուռել են նա այդպես աշխատել է —Հավիտյան ջրում կռացած:

Նրա կուրծքը փոս է, այդ կրծքով նա բահըՇարունակ սեղմել է, հավիտյան հրել. —Դու նայի՛ր նրան, Վա՛նյա, ուշադիր նայի՛ր դուԴժվար է այդ մարդը իր հացը ճարել:

Դու նայիր այդ մեջքը, որ հիմա կռացած է,Չի շտկել նա դեռ իր օրում.Լուռ կանգնած՝ աշխատում է, ժանգոտած բահո՛վ իրՆա հողն է փորում ու փորում:

Նրանից այդ սերը դեպի աշխատանքըՄեզ է՛լ է հարկավոր սովորել.Դե օրհնի՛ր դու, Վա՛նյա, այդ ազնիվ աշխատանքը,Սովորի՛ր մուժիկին սիրել:

Եվ մի՛ վհատիր մուժիկի համա՛ր դու.Ինչքա՛ն չարչարանք է արդեն նա կրել, —Կրել է նաև այս երկաթ ճանապարհը,Եվ ինչքա՜ն է, ինչքա՛ն է կրելու նա դեռ:

Կկրի նա ամբողջը, — և կրծքով իր համա՛ր նաԿհարթի ճանապարհ լուսագես, —Բայց ափսո՛ս որ, Վա՛նյա, գեղեցիկ կյանքին այդՉենք հասնի ոչ դու և ոչ ե՛ս:

1925
Դեմյան Բեդնուց
«ԼԵՆԱ»
1912 թ. ապրիլի 4(Բանվորների գնդակահարումը Լենայում)
Փարված իր փոքրիկ երեխաներին`Մարդուն է ահա կինը սպասում:
— Օ, մի սպասի՛ր, նա ետ չի՛ գալու,Թշնամու գնդակն հատու էր ու սուր:
Նա ընկավ դաշտում, և ո՛չ թե մենակ.Քո ավագ որդին, մեռած աչքերով,Դաժան թշնամու հարվածների տակԻր բանվոր հոր հետ պառկել է խռով:
Եվ շուրջը նրանց — ընկեր, բարեկամԸնկել են` կազմած ա՛լ հողաբլուր.Եվ տաք վերքերից բանվորի արյանՀեղեղն է հոսում կարմիր ու հուրհար:
Փայլում է գարնան արևը պայծառՉի՛ պատժի աստված չարագործներին...Եղբայրնե՛ր, օ՜, թո՛ղ անիծվի՛ նա հար,Ով որ մոռանա այս օրը խավար,Ով այս արյունը թշնամուն ների:

1925
Ն. Կլյուևից
ԵՐԳ
«Որպես ճորտ անլեզուԵս շիրիմ կմտնեմ,Փայտե ցուրտ խաչի տակԻմ բախտը կգտնեմ»:

Այս երգն էր միշտ երգումՀայրս սև կյանքի դեմ,Մեռնելիս պատվիրեց,Որ ես այն ավարտեմ :

Սակայն երգս հայրերիՀառաչով չի՛ հնչի,Այլ հողմի շաչյունովԱշխարհից կթռչի:

Ո՛չ որպես հլու ճորտ,Այլ ազատ արծվի պեսԿյանքի երգը հզորԿավարտեմ հիմա ես:

1925
Գ. Գալինայից
ԱՆՏԱՌԸ ԿՏՐՈՒՄ ԵՆ...
Կտրում են անտառի դալարուն ծառերը.Իսկ պառավ սոճիները, խոհերով լեցուն,Անբարբառ օրորում են զառամյալ գլուխներըԵվ նայում են սառը երկնքի հեռուն:
Անտառը կտրում են... 
Գուցե ա՛յն պատճառով, որԶարթոնքի կանչե՛ց նա վաղ արշալույսին,Որ մատաղ սաղարթո՛վ իր համարձակ երգում էրԱզատության ու արևի մասին:
Անտառը կտրում են... 
Բայց հողը պահում է սերմերը.Կանցնեն տարինե՛ր, և — կյանքի նոր ուժով հրահրանԿրկի՛ն պարիսպի՛ պես բարձրացած ծառերըԿխշշան եղբայրական շիրիմի վրա...
1925
Վլադիմիր Մայակովսկուց
ՄԻ ՔԱՆԻ ԽՈՍՔ ԻՄ ԿՆՈՋ ՄԱՍԻՆ
Անհայտ ծովերի հեռավոր ափովԱնցնում է լուսինը —Իմ կինը:
Իմ շիկահեր սիրուհին:
Իր կառքի ետևից, թափովՁգվում է համաստեղությունների երփներանգ ամբոխը:
Պսակվում է ավտո-գարաժի՛ հետ,Համբուրում է թերթի կիոսկները,Իսկ շլեյֆի կաթն-ծիրը, որպես նաժիշտ,Զարդարված է չնչին զարդերով:
Իսկ ե՞ս: 
—Իմ ծարաված սրտին քո հոնքերի կեռովՔո աչքերի հորից բերում էին դույլեր:
Կախվում էիր լճե մետաքսներում,Սաթե ջութակների՛ պես երգում էին կոնքերդ:
Այնտեղ, ուր իշխում են դժնի տանիքները —Չե՛ս նետի ցոլքը քո դու:
Բուլվարներում խեղդվում եմ՝ դեմքիս թախիծ փռած:
Ախր դա դո՛ւստրն է քո —Իմ երգը —Աժուր չուլքիներով —Կաֆեների առաջ:

«ՎԼԱԴԻՄԻՐ ՄԱ3ԱԿՈՎՍԿԻ»
ՏՐԱԳԵԴԻԱՅԻ ՊՐՈԼՈԳԸ
Կարո՞ղ եքԴուքՀասկանալ,Թե ինչո՞ւ եսՀանգիստՀոգի ս եմ ափսեով տանումԳալիք օրերի ճաշին:
Փողոցի չսափրած դեմքիցՀոսելով, ինչպես արցունք —Ես,Գուցե,Պոետն եմ վերջին:

Նկատե՞լ եք.Ճոճվում էՔարե ալեյներումԶոլավոր կերպարանքը ձանձրույթի, որ մեռել է.Իսկ վազող ջրերիՍապնափրփուր վզինԿամուրջներն են ծալել երկաթե ձեռները:

Երկինքը լալիս էԱնզուսպ,Բարձրաձայն,Իսկ ամպի կնճռոտ շրթունքինԽեղկատակ գրիմա՛ս կա:
Կարծես թե մանկիկ է երազել մի կին,Իսկ աստված պարգևել է մի իդիոտ երեխա:
Շեկլիկ ու մազածածկ,Գիրուկ մատներո՛վ իրՁեզ գուրգուրել է արևը՛ բոռի պես աներես.Ձեր հողում ճորտ կա պառկած:
Իսկ ես,Անվախ,Ատելությամբ լցված դեպ ցերեկվա Լույսերը`Երկաթե լարերի նմանԻմ հողի՛ն ձգել եմ —Ես — լամպերի արքա:
Եկե ք բոլորդ մոտս.Ով ծվատում էր լռությունը,Ով ոռնում էր, քանի՛ որՑերեկների հանգույցը ձիգ է.Խոսքերով, որ պարզ ենԻնչպես բառաչյունը —Ես կբանամ ձեզ ձեր հոգիները`Դժժացող, ինչպես հեռագրասյունը...Ես ձեր գլխին միայնԿդիպչեմ մատներով —Եվ կբուսնեն չրթեր — հսկայականՀամբույրների համար,Եվ կունենանք լեզու, որ հարազատ էՏիեզերքին համայն:
Իսկ ես,Կաղլիկ հոգով,Կքայլեմ դեպի գահս,Որի հինԳմբեթներինԿան աստղային ծակեր:
Կպառկեմ, լուսավոր,Ծուլության շորերով,Իմ փափուկ անկողնում, որ իսկական թրքի՛ց է, —Եվ անչափ կամացուկ,Շպալների ծնկները գգվելով,Շոգեկառքի անիվը կհամբուրե իմ վիզը––—
ԼԱՎ ՎԵՐԱԲԵՐՄՈՒՆՔ ԴԵՊԻ ՁԻԵՐԸ
Դոփելով, սմբակներըԵրգում էին կարծես. —— Գրիր.— Գրաբ.— Գրոբ.— Գրուբ:
Քամուց քիզված,ՍառցոտՍահում էր փողոցը:
ՁինՀանկարծՍայթաքեց —Հավաքվեցին նրանքԵվ ընկավ հռհռոցը:
Նրանք, որոնք անգործԹրև էին տալիս —Հավաքվեցին:
Ծիծաղ:
— Ձի՛ն ընկավ:
— Ձի՛ն:
Ծիծաղում էր փողոցը.Միայն եսՉխառնեցի իմ ձայնը այդ ոռնոցին անձուկ:
Մոտեցա ու տեսնում եմ. —Ձիու աչքերը...Փողոցը շրջվել է —Հոսում է նրանցում...Մոտեցա ու տեսնում եմ —Կաթիլ առ կաթիլԱրցունքըՀոսելով մռութիցԹաքնըվում է բրդում:
Եվ ինչ-որ ընդհանուրԱնասնական թախիծԻմ մեջ ծփաց հանկարծԵվ հորդեց դուրս:
« — Ձի՛,Հարկավոր չի՛.Մտի՛կ տվեք ինձ.Ինչո՞ւ եք դուք կարծում, որ վատ եք նրանցի՛ց էլ:
Մանկի՛կս,Բոլո՛րս էլՁիեր ենք մի քիչ.Մեզանից ամե՛ն մեկը իր տեսակի մի ձի է»:
Կարելի էԾեր ձինԿարիք է՛լ չուներ դայակի.Կարելի է խոսքե՛րս իսկՏափակ թվացին նրան, —ՁինՍակայնԿանգնեց հանկարծ ոտքի,Խրխնջաց —Ու գնաց:
Խաղացնում էր պոչը:
Մանկան պես ուրախ էր:
Ուրախ մսուրն հասավ,Պոչը շարժեց:
Եվ թվում էր նրան,Թե ինքը — քուռակ է.Արժե ապրել կյանքումԵվ աշխատել արժե:

Ա՛Յ ՔԵԶ
Մի ժամ անց — այստեղից դեպ մաքուր նրբանցքըԿհոսի ձեր ճարպը լույծ, բաժին — բաժին,Իսկ ես բացի ձեր դեմ այնքա՛ն երգեր-գանձեր,Ես — անգի՜ն խոսքերի վատնիր ու տրանժիր:

Ա՛յ, դուք — տղամարդ եք: 
Ձեր բեղերին նստել էԹափթփած մնացորդը լավ չկերած բորշչի:
Իսկ դուք ահա, որ կին եք — այդ ինչքա՛ն եք քսել.Ոստրեի պես նայում եք դուք իրերի որջից:

Բոլո՛րդ էլ պոետի սրտի թիթեռնիկինԿոխոտում եք, կեղտոտ, ու կեղտոտում միջինը:
Ամբոխը, զայրացած, կբարձրանա ոտքի,Կգալարե ոտները բյուրոտանի ոջիլը:

Իսկ եթե ես այսօր ցանկանամ քծնել,Եթե կոպիտ հոնիս համբերությունն հատնի —Ես կքրքջամ, ուրախ, ու կթքե՛մ,Կթքեմ դեմքի՛ն ձեր,Ես — անդի՛ն խոսքերի տրանժիր ու վատնիչ:

ՊԱՏԵՐԱԶՄ ԵՎ ԽԱՂԱՂՈՒԹՑՈՒՆ
(Պրոլոգ)
Հե՛շտ է ձեզ:
Ննջեցյաչք ո՛չ ամաչեն:
Մեռած մարդասպանների հանդեպՈխըդ մարի՛ր:
Մաքրագործող ջրով մաքրվում է արդենՄեղքը հոգու,Որ թռել է այս աշխարհից:

Հե՛շտ է ձեզ:
Իսկ ե՛սԱյս շաչյունի,Այս բիրտ շառաչյունի միջիցԻ՞նչպես տանեմՍերըԴեպի մարդը:
Ընդունում եմ.ՍիրոՓշրա՛նքն անգամ վերջինԱյս ամեհի ծխումԽեղդըվել է արդեն:

Նրանց,Որ դառնում են —Ինչին է նրանց հարկավորՁեր տխրությունը, կամՁեր երգերի օրորը:
Նրանք,Որ պիտի մի կերպԿաղալովՄթնացնեն օրը:

Վախկո՞տ եմ:
Վախում եմ — սպանե՞ն:
Իսկ այսպեսԿարող եմ դեռ մի դար ճորտանման աճե՞լ:

Սո՛ւտ է:
Ընդունակ եմ ես ևսԱռաջի՛նը լինելՀերոսության,Մարտի շառաչում:

Այն ո՜վ է,Ո՛վ էՈր —Քանդիչ տարիների այս նաբաթով կանչած —Չի՛ լինի խիզախ ու արի:
Իսկ եսԱշխարհումՄիա՛կն եմԳալիք օրերի մարգարե:

Այսօր հրճվում եմ ես:
Առանց թափթըփելուՀոգին իմԿարողացա բերել:
Օ,Միակ մարդկայինը —Այս ոռնոցի միջինԲարձրացնում եմՁայնսՀրես:

Կուզեք —Կապեք սյունին,Կամ դեմ տվեք պատին,Կարծում եք վարանե՛մ գուցե: 
—Ուզո՞ւմ եք —ՏուզըՓակցնեմ ճակատիս,Որ նշանը պայծառ ցոլա ձե՛զ...
ՄԱՅՐԻԿԸ ԵՎ ԳԵՐՄԱՆԱՑԻՆԵՐԻ ԿՈՂՄԻՑ ՍՊԱՆՎԱԾ ԵՐԵԿՈՆ
Սև փողոցներում սպիտակ մայրերըՏարածվեցին, ինչպես սև դագաղի գլազեթ.Հաղթանակի մասին կանչողներին ասին.«Ախ, փակեցե՛ք, փակեցե՛ք գազեթների աչքերը»:

Նամակ:

Մայրի՛կ, բա՛րձր:
Ծուխ:
Ծուխ:
Ծուխ:
Էլ ի՞նչ եք, մայրի՛կ, երկարում:
Տեսնո՞ւմ եք —Օդն ամբողջ քարած էԹեժ ռումբերի ուժից դղրդացող քարով:
Հենց հիմա բերեցին վիրավոր երեկոյին.Երկար դիմադրում էր՝Անհարթ,Մռայլ,Կուզիկ.Եվ հանկարծ,Ցնցելով ամպե ուսերը —Արտասվեց՝ փաթաթվելովՎարշավայի վզին:
Կապույտ շապիկ հագած ոսկե աչք աստղերըՃչացին.«Սպանվա՛ծ էՄեր անգին,Թանկագինը»:
Եվ մահիկն իր մի աչքը սարսափահար հառեցԱբոյմը պինդ սեղմած, մեռած, սառածՁեռքի՛ն այն:
Վազեցին տեսնելու լատվիական գյուղերը,Թե ինչպես, հաշմանդամ դարձած,Արցունքներով ոսկե կաստելների աչքերըԿոտրատում է Կովնոն փողոց-մատներն անծայր:
Իսկ երեկոն ճչում է —Անձեռ,Անոտ.«Սո՛ւտ է.Կարող եմ դեռ —Զնգացնելով պարում շպորներըս —Բեղըս ոլորել»:

Զանգ են տալիս:
Մայրի՛կ:
Ի՜նչ պատահեց,Լսի՛ր: 
—Սպիտակ է, ինչպես սև դագաղի գլազեթ:
«Թողե՛ք,Հեռագիր էՍպանվածի մասին:
Ախ, փակեցե՛ք, փակեցե՛ք գազեթների աչքերը»:

ՌՈՒՍԱՍՏԱՆԻՆ
Ահա քայլում եմ ես —Անդրծովյան ջայլամ —Հանգով ու վանկով փետրազարդ:
Աշխատում եմՀիմարըսԳլուխս թաքցնելԹաղելով փետրում երգաձայն:

Քոնը չե՛մ ես, երկի՛ր հայրենի.Խո՛րըՀոգի՛սՓետուրներում թաղվի՛ր —Եվ կբացվի ուրի՛շ մի հայրենիքՀրկիզված հրով հարավի:

Շոգ ու տապի կղզի:
Արմավներով պճնած:
«Է՛յճանապարհ տվե՛ք»:
Անրջանք եմ հյուսում:
Եվ կրկինՄինչ մյուս օազիսըՀյուսում եմ նոր հետքեր վայրկյանների փոշով:
Ոմանք փախչում են.— Երևի կծում է:
ՈմանքՍտորՔծնում:
«Մայրի՛կյԱ՛, մայրի՛կ,Ածու՞մ է նա ձու»:
« — Չգիտեմ, հոգյա՛կս,Երևի ածում է»:

Վրնջում են էտաժները:
Փողոցները ղժժում:
Շնչում են ջրի ցրտություն:
Ամբողջովին խոցված մատներով ու ծխով`Անցնում են տարիներս ցուրտ:
Դե, ի՞նչ. — խեղդի՛ր հիմա ինձ գգվանքով զազիր,Փետուրներս խուզի՛ր քո ցուրտ քամու ձեռքով:
Թող կորչեմ,Օտար ու սառնասիրտ,Բոլոր ձմեռներիդ մրրիկների ներքո:

ԱՆՕՐԻՆԱԿ ԱՐԿԱԾ, ՈՐ ՏԵՂԻ է ՈԻՆԵՑԵԼ ՎԼԱԴԻՄԻՐ ՄԱՑԱԿՈՎՍԿՈՒ ՀԵՏ ԱՄԱՌԸ, ԴԱՉԱՅՈՒՄ
Հարյուր քառասուն հսկաԱրևների ուժովՀուրհուրում էր ամռանՄայրամուտը:
Հուլիսին էր, շոգին,Հոսում էր շոգը շոգ,Դաչայում էր —Տոթ էր,Փոքրիկ լեռան ներքևը —Ակո՛ւլինո սարի —Ընկած էր գյուղըՏեղըՏանիքների պարի:
Գյուղի հետևը — փոս էր,Եվ այդ քոսոտ որջումԱմեն անգամԱրևըԻջնում էր ու կորչում:
Իջնում էր նա, որ վաղըԿրկին ելնի, վառվի,Որ ողողիԱշխարհըԻր շողերով կարմիր:
Եվ ամեն օ րՆա նո՛ւյնը,Ու ճշտությամբԽստիվ —Եվ այս ամենըԻնձԲարկացըրեց սաստիկ:
Մի օր այնքա՛ն եսԲարկացա,Որ գունատվեց սարսափըս,Եվ գոռացի ես.— Իջի ցա՛ծ,Բավակա՛ն է տապես:
Եվ գոռացի ես.— Ձրիակե՛ր,Դու այդտեղ — քնքշացել ես —Իսկ ես այստեղԱմառ-ձմեռՆերկում եմ պլակատներըս:
Եվ գոռացի ես.— Սպասի՛ր,Լսի՛ր, ոսկեճակա՛տ, — —Անգործ շրջում ես,Է,Լավ չէ—Ինձ մոտ թեյի թե գաս:
Ես ի՞նչ արի...Օ, ես կորա...Ինձ մոտ,Հոժար կամքո՛վ իր,Ահա արևը հուրհուրանԴաշտով գալիս,Քայլում է...Ուզում եմՎախսԹաքցընեմ,Գնում եմ ես ետ-ետ,Բայց պարտիզում է նա հրեն,Գալիս էՆաԱրդեն:
Մտնում է դուռ ու պատուհան,Թափվում է ներս —Անհասը. —Մտավ —Եվ շունչ առավ մի պահ,Հետո հնչեց իր բասը, —— Քշում եմԵտՇողերըսԵս այս անգամ թեպետ —ՍակայնԴու ինձԿանչել ես. —Պոե՛տ,Դե թեյը բե՛ր...Եվ,Քրտինքի մեջ լողալով, —Օ, շոգն հոգիս վառել էր, —Ես,Ինքնաեռը ցույց տալով,Ասի՝— Նստի՛ր, արև՛ըս...Որ սատանան էր` ինձ դրդեց,Որ եսԿանչեմ նրան, —Բայց քաշվելով, ես նստեցի,Որ չխնդա վրաս:
Ու լուսավոր մի պարզությունՀորդում է նա —Եվ վախըսԵս մոռանալովՆրա հետԽոսում եմ —ԵվՈւրա՛խ եմ:
Խոսում եմԵսԴեսից դենից,Ասում եմ.— Շատ է գործս:
Իսկ նա ասում է.— Պա՛րզ նայիրԿյանքին —Դեռ դու անփո՛րձ ես: 
—Կարծում եսՀեշտ էԱրևել.Հապա գնա՛,Փորձի.Բայց դե —Ես պե՛տք է արևեմ,Ես չե՛մ փախչում գործից...ԱյսպեսԽոսում ենք երկուսով,Կորչում է մութի հետքը.Էլ ի՞նչԳիշեր.Արդեն դու-ովԽոսում ենք իրար հետ մենք:
Քիչ անց արդե՛ն ես`ՄտերիմԽփում եմ իր ուսին.Իսկ նա. —Նո՛ւյն բախտն է վիճակված,Պոե՛տ, մեզ երկուսիս:
Գնա՛նք, պոե՛տ,Գոռա՛նք,Երգե՛նք.Խրվենք կյանքի գորշ խորքը.Ես իմՇողերը կցրեմ,Դու քոնը —Երգերո՛վ քո:
Էլ ո՛չ ստվեր կա,Ո՛չ խավար,Ընկավ մութի պատնեշը.Հիմա երգի՛ր դուՈւ շողա՛ —Էլ լույսն ու երգն անվե՛րջ է:
Երբ նա հոգնի,Ուզի պառկելԳիշերն՝ այդ բութ քնկոտը, —Ես իմ շողերը կարձակեմ,Եվ գիշերի մեջԿծագեԻմ լույսն ու առավոտը:
Լուսել ընդմի՛շտ,Երգել անվե՛րջ,Մինչև սառչի լեզո՛ւն քո, —Լուսել —Ա՛յ սա է արևիԵվ իմՄիակԼոզունգը...
1930
Ըստ Սերգեյ Եսենինի
ԸՆԿԵՐՆԵՐԸ
Նրանք փոքրիկ էին՝ երեխան ու կատուն,Մեկտեղ խաղում էին տախտակների վրա,Մինչև մութը իջներ, մինչև հայրը գար տունՈւ հողագույն հացով կերակրեր նրանց:

Հայրը բանվոր էր: 
Միշտ, առավոտվա ծեգին,Նա գործարան կերթար ու ետ կգար մութին.Հաց կբերեր իրա երեխային մի քիչ,Երեխան էլ կտար՝ կեսը կատուն ուտի:

Էսպես ապրում էին: 
Հայրը նրանց մեկ-մեկԲան կպատմեր դրսի, հարուստների մասին,Որ կուշտ են միշտ նրանք, բայց չեն հոգնում երբեք, —Եվ «Մարսելյեզ» կերգեր, որ երեխան լսի:

Ու կպատմեր, որ միշտ ի՛նքը հոգնի պիտի,Պիտի արյուն թքե, որ չոր փշրանք գա տուն.Ու լռություն դարձած՝ իրիկնային մութինԿլսեին նրան երեխան ու կատուն…
Բայց մի օր — մի օր կարմիր —Գործարան չգնաց էլ հայրըԱչքերում վճիռ կար մի,Ժպիտը հաստատ ու անծայր էր:

Փողոցում — մարդիկ, մարդիկ,Դրոշներ ալվըլան, կարծես տոն էր.. —Ու նման էր մայիսյան վարդիՕրերում այդ — հոր խնդությունը:

Եվ մի օր համբուրեց զավակինԲանվոր հայրը՝ ձեռքին հրացան.Համբուրեց աչքերը կատվիՈւ գնաց անձայն...
Բայց դարձավ դռնից բանվոր հայրը,Համբուրեց նրանց վերստին.— «Հասկանո՞ւմ եք, — ասավ, ժամանակն էԶարկելու ենք էսօր հարստին»:

Ու ելավ: 
Փողոցում կրակոց էր:
Փողոցում չոքեց բանվոր հայրը:
Զորքերով լեցուն էր փողոցը.Փողոցում կռիվ ու պայքար էր:

Զարկեցին... ճչաց բանվոր հայրը,Հարվածը կրծքին էր, հատու:
Բայց հառաչը խոր ու անծայր այնԼսեցին երեխան ու կատուն...
Վազեց, վազեց փողոց փոքրիկ երեխան.Կատուն վազեց հետքից իր ընկերոջ փոքրիկ,Նրանց գւխին — կարկուտ, կարմիր գնդակ տեղաց,Եվ երկուսն էլ ընկան հայր-բանվորի կողքին:

Չխաղացին նրանք էլ հատակի վրա,Չսպասեցին էլ զուր, որ հայրիկը գա տուն.Նրանք փոքրի՜կ–փոքրիկ նահատակներ եղան —Երեխան ու կատուն...
1923
Միխայիլ Լերմոնտովից
ՄԵՌՆՈՂ ԳԼԱԴԻԱՏՈՐԸ
Ցնծում է Հռոմն ահեղադղորդ: 
Ու հանդիսավորԾափերի ձայնից թնդում է հսկա կրկեսը մոլի:
Եվ ընկած է նա լո՜ւռ ու միայնակ, կրծքից վիրավորԵվ խարխափում են ծնկները փոշոտ ու արյունալի:
Եվ իզո՛ւր է նա պղտոր հայացքով գթություն հայցում,Արյունռուշտ արքան և սենատորը նրա շողոքորթՍովոր են ծափել հավասարապես թե փառք, թե՛ անկում:
Ի՛նչ փույթ ամբոխին մեռնող միստրուկ, մի ըմբիշ խոցոտ:
Անարգված է նա, որպես խեղկատակ, մոռացված արդեն.Հոսում է կրծքից արյունը կարմիր — վայրկյանը վերջին…Բայց ահա լուսե մի հիշողություն ուղեղում զարթնեց,Հոսում է ահա Դունայն հայրենի իր հոգու միջից...Եվ տեսնում է նա երկիրն հայրենի, իր կյանքը ազատ,Տե՛սնում է նրանց, որ թողե՛ց մի օր ռազմի գնալիս:
Տեսնում է հորը դողդոջ ձեռքերը դեպ իրեն պարզած,Կանչում է իրեն ձայնով մտերիմ, տխո՛ւր, անձկալի՛...Տեսնում է սիրած երեխաներին, փոքրերին պաշտած.Բոլորն էլ իրա դարձին են նայում, ավարին, փառքին...Բայց իզո՛ւր, ահա որպես մի ստրուկ, մի գազան սաստած,Մեռնում է նա լուռ, ամբոխին՛ ի տես շվայտ հաճույքիԱռարկա դարձած մի վայրկենական...Մնա՛ս բարով, Հռո՛մ, մնա՛ս բարով, երկի՛ր իմ հայրենական:

1923
Հայնրիխ Հայնեից
ՋՈՒԼՀԱԿՆԵՐԸ
Նրանց աչքերին արտասուք չկա.Նրանք կրճրտում են ատամները քար.« — Գերմանիա՛, պատանք ենք գործում քեզ համար,Նրան մենք հյուսում ենք մեր անեծքը վառ.Գործում ենք անվերջ, անդադար՛
Անեծք աստծուն, որին աղոթքովԱյնքան աղերսել ենք, դիմել ենք մտքով:
Իզո՛ւր, չհասավ նա օրին մեր դժվար,Իզո՛ւր, նա խաբեց մեզ, թողեց մեզ շվար, —Գործում ենք անվերջ, անդադար:

Անե՛ծք և նրա՛ն — կուշտերի արքային,Որ մեզ միշտ ճնշել է, մատնել է մահի.Վերջին մեր կոպեկը խլել է նա հար,Արճիճ ու գնդակ է թողել մեզ համար —Գործում ենք անվերջ, անդադար:

Անե՛ծք քեզ և քե՛զ, մեր երկիրստորաքարշ.Ուր տեր է ամոթը, անարգանքն արքա,Ուր լավը մեռնում է անլույս, ցրտահար,Ուր կուշտ են որդերը և սարդերը չարԳործում ենք անվերջ, անդադար:

Սահում է մաքոքը, զնգում մեքենան.Անդուլ աշխատում ու երգում են նրանք.Հի՛ն Գերմա՛նիա, պատանք ենք գործում քեզ համար,Նրան մենք հյուսում ենք մեր անեծքը վառ —Գործում ենք անվե՛րջ, անդադար:

1923
Վիկտոր Հյուգոյից
ԽԱՎԱՐՈՒՄ
(Հին աշխարհը)
Կանգնի՛ր, ալիք, ե՛տ նահանջիր, դեպի ե՛տ.Հորձքդ երբեք չի ծառացել այդքան խենթ,Այդքան խիզախ... ինչու, ալիք դուաղի,Այդքան պաղ ես, մոլեգին ու կատաղի:
Եվ ինչո՞ւ է կես-գիշերի այս ժամին —Ոռնոցդ ահեղ, հեղեղատդ ու քամիդ:
Որպես հրաշք մի ահավոր, հողմ ու ջուր,Ուր ես այդպես դու թռչում ու մռնչում:
Կանգնի՛ր, ալի՛ք, լսի՛ր դու ինձ ումնա՛.Սա՛ է վերջին քո սահմանը էլ հիմա.Մի՛ կործանիր գրոհներով քո մոլիՕրենքները, սովորություններն անցյալի,Թշվառության, մոլեգնության լուծը սև,Վաղուց նիրհած մտքի հետքերն այդ նսեմ,Ուր հանգչել են ցանկություններն ապարդյուն.Անցած կյանքի սին հուզումներն ու խնդում...Օ , մի քանդիր ստրկության այն շղթան,Որ ճնշում է կնոջը սև ծանրությամբ:
Եվ թող, ալի՛ք, խնջույքը մեծ ուր չունինԽեղճերը տեղ, — ուր մոլուցքն է արյունի...Օ , մի դիպչիր, կանգնի՛ր, սուրբ են մեզ դրանք՝Հին, զորավոր պատնեշները այնմռայլ,Որ կանգնեցրի ես շուրջը ողջ մարդկության...Բայց դու վազում, դու ելնում ես ավելի,Ու տանում ես ողջը քեզ հետ դո՛ւ, ալիք:
Ահա մաշված մի ձեռագիր, օրենսգիրք,Ահա ահեղ մռնչյունով մի անհատ՝Ծովն է գցել արյունոտ մի կառափնատ...Ահա գահույքն արքայական... 
Թո՛ղ, աստված,Գահընկեց է արդեն նա էլ անարգվա՛ծ —Եվ նրա հետ գահավիժել են արդենՊատարագի վերջին քուրմերն ահադեմ:
Դատավորնե՛րն ահա. — կանգնի՛ր, դրանք սևՆժդեհներ են կառափնատան մի վսեմ...Բավ է, կանգնի՛ր, էլ մի վազիր դեպի վեր,Աղի ալիք, եղիր հանդարտ անավեր...Բայց դու նորից բարձրանում ես, դու նորիցՄակընթացով քո թռչում ես ծնկներիս,Խուժում ես ներս մենանոցը իմ բարի...ԱլիքՄակընթա՞ց ես կարծում ինձ: 
— Ես հեղեղն եմաշխարհի…
1928
Էժեն Պոտիյեից
ԻՆՏԵՐՆԱՑԻՈՆԱԼ
— Ելի՛ր, ում կյանքը անիծել է,Ով ճորտ է, մերկ է և ստրուկ.Արդեն վառվում են մեր սրտերը,Արդեն կռվի ենք մենք ձգտում:
Այս հին աշխարհը կփորենք մենքՄինչև հիմքերը — և հետոՄեր նոր աշխարհը կշինե՛նք մենք,Ուր ոչ ստրուկ կա, ոչ դժգոհ:

Սա՛ է վերջին կռիվըԵվ պայքարը մեր մեծ.ԻնտերնացիոնալըԱշխարհը կփրկե:

Ոչ ո՛ք չի տա՛ մեր փրկությունը,Ո՛չ խենթ հերոսը, ո՛չ արքան.Մենք պետք է մեր ազատությունըԿռենք ձեռքով մեր սեփական:
Որպեսզի շուտ փշրենք մեր լուծըԵվ ետ խլենք ողջ հողը մեր,Խփե՛նք մուրճերը, տանք մեր ուժը,Քանի երկաթը տաք է դեռ:

Սա՛ է վերջին կռիվըԵվ պայքարը մեր մեծ,ԻնտերնացիոնալըԱշխարհը կփրկե:

Լոկ մե՛նք, ճորտեր ու բանվորներս,Ունենք անխախտ մի իրավունքԱսել որ հողը մե՛րն է, մե՛րն է —Կորչի հարուստը թող տզրուկ:
Եվ երբ պայթի մեծ փոթորիկըԵվ կուշտ շները չքանան,Նորից երկիրը և երկինքըՄերն ե՛ն ու մերը կմնան:

Սա՛ է վերջին կռիվըԵվ պայքարը մեր մեծ,ԻնտերնացիոնալԱշխարհը կփրկե:




 --------------------------------------- 


ՊՈԵՄՆԵՐ ԵՎ ԲԱՆԱՍՏԵՂԾՈՒԹՅՈՒՆՆԵՐ
1933 — 1934
Գիրքս նվիրում եմ իմ դուստրԱրփենիկ Չարենցին
ԱԿՐՈՍՏԻՔՈՍ
Արեգա՜ կ, օվկիան զորության,Րոպե առ րոպե քո հրովՓայփայի՜ր, տուր զորությունԷակին այս երգի ու սիրո.Նա դեռ փո՛քր է այնքան ու թույլ,Իր սիրտը — դեռ սափոր է մաքուր, —Կազդուրվի՜ թող նա քո հրով:

Չլինի՜ թող որ աշխարհում,Արեգա՜կ, որ ես չերգեմՐախճական, ռամիկ այս դարում,Էությամբ քո լցված, հրկեզ,Նվիրված պայքարին այս ու քեզՑարդ չեղած տաղեր ու երգեր: 
—
1933, V 13
ՊԱՏՄՈՒԹՅԱՆ ՔԱՌՈԻՂԻՆԵՐՈՎ
Պոեմներ
ՍԱՍՈԻՆՑԻ ԴԱՎԻԹԸ
Դառնանք — բարբառենք նզովք մենք նախՄսրամելիքի՜ն, թագավորի՜ն:
Դառնանք — բարբառենք նզովք ապաՁենով — Օհանին, իշխանին նե՛նգ:
Դառնանք — բարբառենք նզովք ապաԱ՜յլ իշխաններին բոլոր այն մերՈր բերին մեզ մահ, ու մուժ, ու նեռ:
Փա՛ռք փառաբանենք ապա մենք մերԱռյուծ-Մհերին, դյուցազնին քա՜ջ,Դավիթին՝ նրա որդուն դյուցազն,Մհերին՝ նրա որդուն անմահ, —Ողջ ժողովրդին ապա Սասմա,Որ լուրթ լեռներում մի օր բազմածՀորինեց պայծառ զրույցը այս —Եվ անցավ անհետ, դարձավ երազ: 
—
Սկսենք ապա հանգով ճարտարՍասունցի Դավթի զրույցն արդար,Որ մնալու է հավիտյան — հա՜րԶրույց իմաստուն և ոսկեբառ: 
—
Ա
Մհերը՝ զարմով արևազուն՝Քառասուն տարի իշխեց Սասուն:
Իբրև այր արդար և դյուցազուն: 
—Նա պատերազմներ մղեց բազումԹշնամիների հանդեպ հզոր,Որ խուժում էին անբավ ուժովՏիրելու բարձրիկ երկրին Սասուն, —Բայց մարտերում այդ հզորազորՀաղթում էր նա միշտ իր սրով սուր: 
—Որպես այր ռամիկ ու դյուցազուն՝Նա հուր ձի ուներ, կայծակե սուր,Բայց ուժը նրա, որ չէր կասում,Ժողովուրդն էր իր բազմաբազում:
Եվ անպարտ էր նա իր սրով սուրԵվ ժողովրդով ռամիկ ու սուրբ: 
—
Բ
Մհերի օրով երկրում ՍասունԱպրում էր ռամիկ մի ժողովուրդ,Չուներ իշխաններ նա դեռ հմուտ,Իշխաններ դժնի, ու չար, ու մութ,Եվ ապրում էր իր լեռներում լուրթՎաստակով իր պարզ, քրտինքով սուրբ:
Առյուծ-հերին, դյուցազնին մերՆա ինքն էր իրեն իշխան կարգել —Եվ ապրում էր իր լեռներում դեռՆա կյանքով ազատ ու անարգել: 
—
Գ
Օ՛, ռամիկ կյանքի անգո պատկեր,Դարերում հեռու, ու հին, ու ծեր,Երբ մարդկությունը ապրում էր դեռՎաստակով արդար, ու սուրբ, ու վեհ:
Օ՛, վաղընջական արշալույսներ,Մանուկ մարդկության օրեր լուսե,Երբ լուրթ լեռներում դեռ չէր բուսելԴժնի բռնության ընձյուղը սև,Երբ իշխում էին աշխարհում դեռՌամիկ ու արդար դյուցազուններ...
Դ
Իշխեց նա այսպես, դյուցազնը մերՔառասուն տարի: 
— Եվ ահա ծերՄազերին նրա, գլխին հուրհերԻջավ մառախուղ, ցրտին ձմեռ: 
—Դարձավ նա զառամ ու ալեհեր,Եվ կամաց-կամաց դյուցազնին ծերՍկսեց պատել, ինչպես գիշեր,Վիշտ անբուժելի ու մահաբեր: 
—Չուներ նա ժառանգ աշխարհում դեռ—Եվ մտորում էր դյուցազնը ծեր:

Ե
Մտորում էր նա, դյուցազնը ծեր,Որ մնալու է երկիրն անտեր, —Բարձրաբերձ լեռներ, հարուստ հանդեր,Եվ ոսոխի ու չարի հանդեպՌամիկ ժողովուրդ՝ անկար, անգետ: 
—Մտածում էր նա, դյուցազնը սուրբ,Որ անցնելու է իր փառքը զուր,Որ իր երկնահեց երկիրն հզորԴառնալու է վաղն հազար ու բյուրԹշնամիների ավար ու կուր: 
—Եվ այսպես՝ հասած ծերության դուռՄտորում էր նա սրտով տխուր,Եվ իր հետ մեկտեղ, թախիծով հուր,Ժողովուրդն էր ողջ մտորում լուռ: 
—
Զ
Կարո՞ղ է սակայն պատահել, որ`Որքան էլ լինի ապագան մութ՝Մնա անժառանգ ու անսերունդԵրկիր մի ամբողջ ու ժողովուրդ: 
—Կարո՞ղ է լինել, որ երկրում լուրթ,Որքան էլ խավարն իջնի տխուր,Չբացվի հանկարծ հրաշքով հուրԳալիքի համար փրկության դուռ: 
—Եվ ահա — մի վառ ու պայծառ օր —Հրաշքով անհաս ու զորավոր —Առյուծ-Մհերին մեր ալևորԾնվեց մի մանկիկ արևավոր: 
—
Է
Ծնվեց մի մանկիկ արևավորԱռյուծ-Մհերին իբրև ժառանգ,Դավիթ անվանեց ծերը նրան,Փառք տվեց ապա բախտին իրա,Որ հուշն իր էլ հա՜ր երկրի վրաՊիտի առկայծի ու հուրհուրա, —Եվ նայելով իր մանուկ Դավթին՝Նա պայծառացավ սրտով կրկին,Նա ի՜նքն էր կարծես եկել երկիրՀրաշքով մի սուրբ ու անհնար, —Նա ի՜նքն էր կարծես եկել աշխպրհՈւ հուր-հավիտյան պիտի մնար…
Ը
Գիտեր նա արդեն, դյուցազնը ծեր,Որ դյուցազուն է Դավիթն հուրհեր,Որ երկրին իր լուրթ, ու բարձր, ու վեհՈրքան էլ ահ գա, որքան ավեր —Կելնե Սասունցի Դավիթը վեր,Իբրև նո՜ր դյուցազն ու նոր Մհեր:
Գիտեր, որ արդեն երկրին Սասուն,Իր ժողովրդին ռամիկ ու սուրբԹեկուզ փորձանքներ իջնեն բազում,Որքան էլ տևեն նոքա երկար —Ահա Դավի՜թը իր դյուցազուն,Իր ժողովրդի բազուկը սուրբ՝Ե՜վ արդար, և՜ վեհ, և՜ աներկբա...Ցնծաց նա սրտով իր աներեր,Այդ ինքն էր կարծես ծնվել երեկ,Խոր խավարի մեջ տեսել ցերեկ.Փարվեց կարոտով որդուն նորեկ —Խանդով խնդագին գրկեց նրան, —Փակեց նա ապա աչքերը սեգ —Եվ ինքն էլ, կինն էլ ընկան — մեռան
Թ
Երբ մեռավ այսպես Մհերը ծեր,Թողնելով մանկանն իր նորածին —Սասմա իշխաններն եկան-ասին,Թե մերն է հիմա Մհերի ձին,Եվ տեր կանգնեցին ու տիրեցինՄհերի ամբողջ ունեցածին: 
—Եկան իշխաններն ու խլեցինՄհերի հողերն ու նրա ձին,Մհերի զորքերը ցրեցինԵվ կալվածները բաժանեցին: 
—Եվ տիրանալով երկրին այսպես՝Ձենով-Օհանի՜ն բերին հանդես,Որ իբրև հմուտ ու հեռատեսԱյր հավատարիմ, իշխան ու մեծ —Կառավարե և իշխե իրենց: 
—
ժ
Ձենով-Օհանը դարձավ իշխան...Եվ Օհանը երբ իշխան դարձավ —Առյուծ-Մհերի զենքերն հրցայտ,Նժույգներն այն հուր, սուրը կայծակ —Հավաքեց, լցրեց մի քարանձավ:
Մոռացած նրա փառքը պայծառ՝Թաքցրեց նրա զենքերն հրցայտ,Առյուծ-Մհերի սուրը կայծակԵվ զորությունը նրա անծայր: 
—Հավաքեց ապա, տիրեց իսկույն,Առյուծ-Մհերի ամբավ ոսկուն,Սրտում ա՜հ հազար, հազար սոսկում՝
Աչքերը չռեց նրա ոսկուն: 
—Մոռացած նրա համբավն հավետ՝Նրա վաստակած ոսկուն ցավեց,Իբրև ոսոխից աշխարհավեր
Միա՜կ փրկություն ու ապավեն: 
—Իսկ դյուցազն Դավթին, մանկանն հուրհերՆա հովիվ կարգեց սարերում մեր,Որ խաշն արածե ամառ-ձմեռ,Իսկ գիշերները քնի մի ծեր,Մի այրի կնոջ խուղում, որ էլՄոռանա հավետ, որ դյուցազունԻր հայրը ուներ կայծակե սուր,Հուր նժույգ ուներ, զրահներ հուր, —Զըրկելով նրան այսպես մի օրԶենքերից իր քաջ, դյուցազուն հոր: 
—
ԺԱ
Օ՛, Առյուծ-Մհե՜ր, ռամի՜կ արդար,Փրկության պատնե՜շ չարից չարկամ,Ձե՜ռք ժողովրդի, ո՜ւժ տիրակալ,Անհատնելի ու անեզրական...Մինչև բարձրանար վերջին անգամԴյուցազուն Դավիթն իր քնից վեր —Ձենով-Օհանը, իշխանն այն նեռԴեռ որքա՛ն պիտի քրտինք քամերԵվ ինքնությունն ու հուր գանձը մերՏա՛ր զարկիչներին աշխարհավեր...
ԺԲ
Մսրամելիքը, արքան այն նեռ,Երբ լսեց մի օր երկրում իր ջեռ,Որ չկա Սասնում Առյուծ-Մհեր,Որ իշխաններն են արդեն տիրելԼեռներին Սասմա ու դարձել տեր —Եկավ, պաշարեց հովիտ ու լեռ,Որպես չար խորշակ, կամ ժանտ ձմեռ: 
—Օհանը մի օր բարձրացավ վեր —Պաշարված տեսավ երկիրն հայոց,Տեսավ զրահներ, ու հուր, ու բոց,Սարսափեց, սարսեց էությամբ ողջ,Եվ գնաց հայցի աղիողորմՓրկություն՝ չարից այն անողոք: 
—
ԺԳ
Գնաց մեր Օհանն, ահով-դողովԱրքայի առջև այն անողոքԳլուխ խոնարհեց ազգով-ցեղով,«Քոնն է» — աղերսեց — «Երկիր ու հող» —Ընծայեց նրան ոսկի շողշող,Գերության հանձնեց Սասունը ողջ: 
—«Լավ» — համաձայնեց Մելիքն ահեղ, —«Ձեր կյանքը» — ասաց — «Կխնայեմ,Միայն թե թող գա քո երկնահեռ Ժողովուրդն ամբողջ, մանուկ ու ծեր,Եվ անցնի տակով իմ թրի կեռ,Որ Սասմա երկրում ո՜չ մի մարդ էլՉշարժի իմ դեմ զրահ ու զենք»:

ԺԴ
Ձենով-Օհանը, իշխանն այն նենգԳլուխ խոնարհեց Մելիքին նեռ,Արձակեց ապա հրաման գոռ,Որ Ժողովուրդը Սասմա ամբողջԳա, անցնի նրա փայլատակողԱրնահոտ, դաժան թրի տակով: 
—Եվ Ժողովուրդը Սասմա անկոր՝Խեղճացած, խոնարհ ու գլխիկոր,Անցավ Օհանի դժնի կամքովՄսրամելիքի թրի տակով: 
—Մելիքը, շողշող զրահ հագին,Կանգնեց՝ ահռելի ու ահագին,Եվ ժողովուրդը, մանուկ ու կին,Անցավ պողպատե թրի տակից:
Բայց հերթը հասավ երբ Դավիթին՝Չմոտեցա՜վ նա չարի թրին,«Չե՜մ անցնի» — ասաց կամքով անկոր —«Մսրամելիքի թրի տակով»:

ԺԵ
Ոլորեց աչքերը արնակոխՄսրամելիքը Դավթի վրա,Մտրակեց ապա նժույգն իրա,Մտրակեց, քշեց Դավթի վրա,Որ սմբակներով հրահըրանՈտնակոխ անի, ճզմի նրան: 
—Բայց մանուկ Դավիթն անփույթ, ուրախ,Իբրև խաղ մանկան մի հրածին,Բռնեց Մելիքի ձիու սանձից,Ետ գնաց, ահռեց Մելիքի ձին,Եվ մնաց Մելիքն այն չարածինԿախված ահաբեկ ձիու սանձից:
Մռընչաց Մելիքն ահով անծիր,Իր կայծակնափայլ սուրը քաշեց,Որ հարվածով մի, զարկով մի շեղԴյուցազուն Դավթին միջից կիսե:
Մոտ եկավ սակայն նրան մի ծեր,Մի ռամիկ արդար, այր ալեհեր,«Ների՛ր» — բարբառեց — «Մանո՜ւկ է դեռ.Ողջ Սասունն է քեզ գլուխ թեքել,Օ՛, Մսրամելի՜ք, ինչո՞ւ ես էլՎախենում որբից մի կաթնակեր»:
Նայեց Մելիքը ռամիկ ծերին,Իր սրին նայեց, իր զորքերին,Նայեց սասունցի իշխաններինԵվ ժողովրդին՝ դարձած գերի, —Եվ եկավ, նայեց ապա Դավթին, —«Ներում եմ» — ասաց ժողովրդին, —«Բայց թե փորձանք գա մի օր գլխիս —Սրանի՜ց կգա, այս ծուռ Դավթից»:
Ասաց, մտրակեց իր նժույգ ձին,Հավաքեց, ապա զորքերն անծիր,Հեռացավ, գնաց Սասմա երկրից,Մարդիկ ուղարկեց ապա կրկին — ,Որ Սասմա ամբողջ հարկը փրկիչՀավաքեն, տանեն Մսրա երկիր: 
—
ԺԶ
Եվ եկան Բադին ու Կոզբադին,Ցնծագին հասան մի օր Սասուն,Հետները բերին պարկեր բազում,Որ Սասմա ամբողջ գանձերը ձույլՀավաքեն, տանեն: 
— Խանդով քսոՁենովՕհանը, իշխանն այդ մեծ,Հարկահաններին դիմավորեց: 
—Գնաց նա ապա, անհուն հորիցՀանեց Մհեբի գանձը խորին,Եվ զարմանալի՛ շռայլորենՍկսեց չափել, ինչպես ցորեն,Առյուծ-Մհերի գանձը, որ էլՄսրամելիքի ձեռքը զորեղՀավիտյան իշխե, թագավորե: 
—Չկար Մհերի զորքը հո էլ,Որ ճզմեր նրանց ու տրորեր: 
—
ԺԷ
Այդ ժամին մանուկ Դավիթն հուրհերԱյն պառավ կնոջ աղքատ արտում,Թռչունների դեմ ելած մարտի,Ձեռքին մի կանաչ, բարակ բարդի,Խաղում էր զվարթ ու թռչկոտում: 
—Պառավը կանչեց մանուկ Դավթին.«Ո՛վ Դավիթ» — կանչեց — «Քաջի՜ որդի,Դու ի՞նչ ես ուզում իմ խեղճ արտից.Ինչքա՛ն տրորես ոսկեհատիկՀասկերը այրու կտավատի.Չե՞ս տեսնում՝ Բադին ու ԿոզբադինՏանում են քո հոր արդար ոսկին.Ուժ, զորություն է տված բազկիդ,Գնա՜, ո՛վ Դավիթ, գնա՜ հսկի —Չտանեն քո հոր արդար ոսկին»:
«Բայց ո՞վ է տալիս ոսկին իմ հորԲադուն, Կոզբադուն» — զարմանքով խորՀարցրեց Դավիթ-դյուցազնը նոր: 
—«Ձենով-Օհա՜նն է տալիս քո հորԳանձերը չարին՝ չարի սովոր» —Բարբառեց պառավն հառաչքով խոր:
Եվ գնաց մանուկ Դավիթը, որՏերություն անի գանձերին հոր: 
—
ԺԸ
Գնաց նա, տեսավ՝ սենյակում հինԿանգնել են Բադին ու Կոզբադին,Իսկ Ձենով-Օհանը մահատիպՉափում է ոսկին ոսկեհատիկ,Պարկերը հենած հողե պատին,Ինչպես բեռ հնձած կտավատի: 
—Դավիթը տեսավ, նայեց Բադուն,Դարձավ, լուռ նայեց նա Կոզբադուն,Մոտեցավ ապա նա ՕհանինԵվ չափը խլեց նա ցորյանի,Ասաց. — «Թող որ ե՜ս չափեմ, Բադի՜,Մհերի ոսկին ոսկեհատիկ»:
Ասաց, պարկերի ոսկին թափեց,Դատարկ ամանով օդը չափեց,Շրջեց այն ապա նա պարկի մեջ —Եվ ծիծաղելով ասաց. — «Այս մե՜կ»:
Զայրացավ, դժնեց Կոզբադին նենգ,«Դե՜ն տարեք» — կանչեց — Դավիթին խե՜նթ,Մսրամելիքի հարկը տվե՜ք,Չեք ուզում եթե՝ գնանք ասենք —Գա, հիմքից քանդե Սասուն անտեր,Անապատ դառնան Սասմա հանդեր»:
Զայրացավ անչափ Դավիթն այստեղ,Բարկությունն անհուն էլ չզսպեց,Ետ դարձավ — ձեռքի պղինձը մեծԿոզբադու ճաղատ գլխին խփեց: 
—Ձայն տվեց ապա նա Օհանին,«Ո՛վ Ձենով» — կանչեց — «Գնա քնի՜.Մսրամելիքը յոթգլխանիԻնչ որ կարող է՝ թո՜ղ գա՝ անի՜»:

ԺԹ
Գնացին Բադին ու Կոզբադին,Մսրամելիքին գանգատ արին,Պախարակեցին Դավթին արի,Գովեցին, իբրև Սասմա բարիք,Ձենով-Օհանի վարքը բարի: 
—Մսրամելիքը, արքան այն նեռ,Զայրացավ, ինչպես դաժան ձմեռ,Արձակեց ապա հրաման գոռ,Որ գա, հավաքվի անհաշիվ զորք. —Հազար, հինգ հարյուր մանուկ նորել,Հազար, հինգ հարյուր ռազմիկ զորեղ,Հազար, հինգ հարյուր այր սևահեր,Հազար, հինգ հարյուր այր ալեհեր, —Որ գնա Սասմա երկրին տիրե,Որ Սասմա քաղաքը ավիրե,Որ ժողովրդին ամբողջ գերե,Տեղահան անե, Մսըր բերե: 
—
Ի
Մսրամելիքի զորքերն եկան,Բռնեցին Սասմա սարերը ողջ,Լցրին շռնդյուն, ու թինդ, ու կոչ,Ձիերի խրխինջ ու խրխնջոց,Եվ Սասմա չքնաղ աշխարհն ամբողջԲռնեց աղաղակ, ու ծուխ, ու բոց: 
—Ձենով-Օհանը, իշխանն հայոցԲարձրացավ, տեսավ մի առավոտՄսրամելիքի զորքերն այն հոծ,Տեսավ արշավանք մի մահահոտԵվ սիրտը նրա լցվեց ահով: 
—Գնաց նա ապա Դավիթի մոտԱսաց. — «Ո՛վ Դավիթն մանո՜ւկ դիվոտ,Բերել եմ ահա քեզ մահվան բոթ»:
«Ո՛վ Դավիթ», — կանչեց — «Դավի՜թ» ասաց«Սասմա ավերման ժամը հասավ.Եկել է զորքով բազմահազարՄսրամելիքը, արքան գազան.Գնանք, ո՛վ Դավիթ, գնա՜նք» — ասաց.«Իրեն տանք հարկը իրա ուզած.Գնանք, ո՛վ Դավիթ, ոսկի տանենք,Փրկություն հայցենք արքայից նենգ,Որ վրեժն իր չար նա չհանե,Սասմա երկիրը չկործանե»:
Եվ ասաց Դավիթը Օհանին.«Ո՛վ Ձենով» — ասաց — «Գնա քնի՜.Առավոտ, առած աղեղ ու նետ,Ի՜նքս կգնամ — կռիվ կանեմ»:

ԻԱ
Առավոտ ելավ Դավիթը վեր,Վերցըրեց-առավ աղեղ ու նետ,Որ գնա՝ Մսրա արքայի հետՄղի պատերազմ մի չարաղետ, —Որ ուժը նրա հորդած, ինչ գետ,Դարձընի, քշի մեր երկրից ետ: 
—Բայց տեսավ նրան այրին այն խեղճ,«Ո՛վ Դավիթ» — ձայնեց — «Այդ ո՞ւր» կանչեց:
Դավիթը ասաց. — «Գնում եմ եսՄսրամելիքին կոչեմ հանդես,Մեր երկրի համար կռիվ անեմ,Մսրամելիքին Սասնից հանեմ»:
Պառավը ասաց. — «Դավի՜թ ռամիկ,Ինչքա՛ն ես անմիտ ու միամիտ,Փուչ գլխիդ ունես լեռան քամի,Մարդ է՞լ կգնա դարանամիտՄսրամելիքի հետ հարամիՆետով-աղեղով կռի՞վ կանի»:
«Բա ի՞նչպես անեմ» — Դավիթն ասաց.«Ո՜չ զրահ ունեմ, ո՜չ զենք հազար»:
«Բա ինչպես անե՛ս» — պառավն ասաց. —«Բա չե՞ս իմանում, Դավի՜թ անճար.Մհերը ուներ զենքեր անչափ,Մհերը ուներ նժույգ պայծառ,Մհերը ուներ և սուր-կայծակ»:
Դավիթը կիտեց հոնքերն, ասաց. —«Բա ո՞ւր են իմ հոր զենքերն» — ասաց. —«Հե՛յ, խևո՜ւկ Դավիթ» — պառավն ասաց.«Ձենով Օհանի՜ն գնա ասա.Ինչքա՛ն որ զենքեր քո հերն ուներ,Ինչքան որ զրահ Մհերն ուներ —Ձենով Օհա՜նն է տարել-պահել,Գնա՜, ե՜տ խլիր, Դավի՜թ հուրհեր»:
Ասաց, խրատեց պառավն արթունԴյուցազուն Դավթին, ինչպես որդուն.«Հավատ չընծայես ուրիշ մարդու.Թե սիրով չտա — ուժո՜վ առ դու»:

ԻԲ
Գնաց Դավիթը սրտով տրտում,Գնաց այն Ձենով-Օհանի տուն,Թակեց, թնդացրեց երդիկ ու դուռ,«Ո՛վ Օհան» — կանչեց — «Ե՜կ — արի դո՜ւրս,Առյուծ-Մհերի զենքերը տո՜ւր,Որ կռիվ գնամ զենքերով հուր»:
Օհանը, սարսած, ելավ գավիթ.«Ի՞նչ զենքեր» — ասաց — «Խևո՜ւկ Դավիթ,Դու մանուկ էիր մի միամիտ,Ո՞րտեղից փչեց գլխիդ քամին»:
Դավիթը ասաց. — «Ձենո՜վՕհան,Մհերը ուներ ոսկե վահան,Մհերը ուներ զենքեր հրցայտ,Մհերը ուներ նժույգ պայծառ,Մհերը ուներ և՜ սուր-կայծակ:
Բեր, հանձնի՜ր զենքեր ու զրահներ,Եթե ոչ» — ասաց — «Ուժո՜վ կառնեմ»:
Օհանը, ահով լցված հազար,Հարցըրեց — «Դավի՜թ, քեզ ո՞վ ասաց»:
Դավիթը ասաց. — «Պառավն այն մեր.Ե՜լ, Ձենով-Օհան, զենքերը բե՜ր,Գնամ, մեն-մենակ կռիվ անեմ,Մսրամելիքին Սասնից հանեմ»:

ԻԳ
Տեսավ՝ ճար չկա, Օհանը նենգ,Հավաքեց, բերեց զրահ ու զենք,Բերեց Մհերի զենքերն հրցայտ,Նժույգը բերեց նրա պայծառ,Եվ սուրը բերեց նրա կայծակ: 
—Եվ Դավիթը երբ նժույգն հեծավ,Երբ հագավ իր հոր զրահն արծաթ,Երբ բռնեց ձեռքին սուրբ կայծակ —Դարձավ — Դավիթի հետքից ասավ.«Ափսո՛ս, Մհերի հրեղեն ձի՜,Զրահնե՛ր անգին, գանձե՛ր անծիր,Ափսո՛ս Մհերի ձիու սանձին»...Դավիթը լսեց և ետ դարձավ,«Ո՛վ Ձենով-Օհան, Օհա՜ն» — ասավ,«Պապանձվի՜» — ասավ — «քո չար լեզուն.Բա մանուկ Դավթին չե՞ս ափսոսում»...Օհանը ահից խոսքը փոխեց.«Ափսո՛ս մեր մանուկ Դավիթ» — ասեց.Աչքերից առատ արցունք հոսեց,Իբրև թե խղճաց ու ափսոսեց: 
—Դյուցազուն Դավիթն էլ չխոսեց,Առյուծ-Մհերի անունն հիշեց,Ե՜տ դարձավ ապա և ձին քշեց...
ԻԴ
Դյուցազուն Դավիթն հուր-ձին քշեց —Մսրամելիքի բանակն հասավ.Երբ բանակն հասավ, նայեց-տեսավ՝Քնել է, բռնած հովիտ ու սար,Մսրամելիքի զորքը հազար: 
—Դյուցազուն Դավիթն երբ այս տեսավ՝Մտածեց, մանուկ մտքում ասավ.«Թե հիմա այսպես քշեմ-գնամ,Ցորյանի նման հնձեմ նրանց —Պիտի մտածեն, թե մենք քնած,Դավիթը գող-գող եկավ գնաց»:
Ձայն տվեց ուստի Դավիթը քաջ.«Վե՛ր կացեք, ելե՜ք, զորքե՜ր քնած,Որ չասեք հետո, թե մենք քնած՝Դավիթը գող-գող եկավ գնաց»:
Արթնացավ իսկույն բանակն ամբողջ,Թնդյուն, շառաչյուն, շռինդ ու կոչ,Ձիերի խրխինջ ու խրխնջոց,Զենքերի շաչյուն, ու հուր, ու բոց...Հավաքեց Դավիթն իր ուժը ողջ,Մրրիկի նման հուր-ձին թողեց,Կայծակներ թռան քարից, հողից,Արեգակն անգամ գույնը փոխեց,Երբ սուրն արձակեց հրե շողեր: 
—Շարժելով այսպես իր սուրն հրե,Սկսեց հնձել, ինչպես ցորեն,Մսրամելիքի զորքը զորեղ,Որ Սասմա վրա քանի՜ օր էրԵկել էր, նստել, ինչպես մորեխ: 
—Ահեղ էր Դավիթն ու ահավոր,Իբրև այր արդար, ռամիկ զինվոր,Իբրև անսասան դյուցազուն, որԿռվում էր սրով իր անպարտ հոր: 
—Երբ տեսավ նրա ցասումն այդ խորՄսրամելիքի զորքը բոլոր,Դեմ ելավ նրան մի ալևորՄսրա աշխարհից եկած զինվոր: 
—«Դավիթ» — բարբառեց զինվորը ծեր —«Ինչո՞ւ ես մեր դեմ կռվի ելել,Մսրամե՜լիքն է, արքան այն նեռ,Մեզ քշել, բռնի Սասուն բերել.Ո՛վ Դավիթ» — կանչեց — «Ո՛վ միամիտ,Դյուցազո՜ւն Դավիթ՝ մեզ պես ռամիկ,Մսրամելի՜քն է քո թշնամին,Դյուցա՞զն ես՝ գնա դարանամիտՄսրամելիքի՜ց վրեժդ հանի»:
«Լա՜վ» — պատասխանեց Դավիթը մեր.«Իսկ ո՞ւր է հիմա Մելիքը նեռ»:
«Այնտե՜ղ է» — ասաց զինվորը ծեր.«Վրանում այն մեծ քնած է դեռ,Ծուխ է բարձրանում այնտեղից վեր —Այնտե՜ղ է հիմա Մելիքր նեռ»:

ԻԵ
Լսեց — արձակեց Դավիթն իր ձին,Էլ չանսաց հուր ձին իրա սանձին,Ինչպես գերանդին ցորյան հնձի՝Մրրկվեց այդպես թափով անծիր,Եվ գնաց, կանգնեց այն առանձինՎրանի առջև, որի միջից,Ինչպես հնոցից, թափով ամբողջ,Ծո՜ւխ էր բարձրանում, ու հո՜ւր, ու բո՜ց: 
—«Ո՛վ Մելիք» — կանչեց ձայնով անդողԴյուցազուն Դավիթն անհուն խանդով.«Ո՛վ Մելիք» — կանչեց — «Քնելըդ թո՛ղ,Ե՛լ, կռիվ մղենք, զարկե՜նք հերթով,Ինչքա՞ն ես տեսնենք արդյոք դու քաջ,Որ ժողովրդիդ՝ ահից կորած՝Քշել ես, բերել Սասմա վրա»:
Մելիքը լսեց ձայնը նրա,Վեր կացավ, նստեց մի պահ մռայլ,Նայեց նա հպարտ իրա զորքին,Մոտ կանչեց ապա մանուկ Դավթին,Հսկա բերանը ապա բացեց,Դյուցազուն Դավթի վրա փչեց,Որ նրան, ինչպես չնչին տաշեղ,Թռցնե, Սասմա դաշտից քշե: 
—Բայց կանգնած մնաց Դավիթն հուրհերԻր տեղում անշարժ ու աներեր: 
—
ԻԶ
Վեր թռավ տեղից Մելիքն ահեղՍարսափից կորած ու խելահեղ,Բայց զսպեց իրեն, շունչը պահեց,Ժպտալով ապա Դավթին նայեց,«Նե՜րս արի» — ասաց — «Դավի՜թ ջահել,Նստենք միասին, մարդավայելԽոսք-զրույց անենք, ապա կրկինԵլնենք միասին, կարգով կարգինՁի-նժույգ նստած, զրահ առած՝Մեր ուժը փորձենք զորքի առաջ»:
Օ՜, մանուկ Դավիթ դու միամիտ,Առյուծ-Մհերի որդի՜ ռամիկ,Քո գլխում ինչքա՛ն խաղա քամի, —Ահեղ փորձության, մահու ժամինՈրքա՛ն հավատաս անգետ կամինԱմե՜ն մի ոսոխ ու թշնամիՄսրամելիքի ու Օհանի...Ահա Մելիքը, արքան այն նեռ,Քեզ նենգ ժպիտով կանչում է ներս,Որ դավով խարդախ ու արնանենգ,Քեզանից, Դավի՜թ, իր ոխն հանե: 
—Եվ ռամիկ Դավիթն, արդար ու մեղմ,Հավատաց չարին ու մտավ ներս,Եվ ընկավ, խաբված դավով այն նենգ,Մելիքի փորած անդունդի մեջ...
ԻԷ
Ընկավ մեր Դավիթն անդունդի մեջ.Շուրջը — մթություն, ու մուժ, ու մեգ.Իսկ վերից Մելիքը արնանենգ,Սարսելով ահից իր խելագար,Քաշեք մի հսկա, վիթխարի քար: 
—Դավիթը մնաց փոսում խավար,Անպաշտպան, մենակ, իսկ դուրսը չարՄսրամելիքը, արքան դաժան,Քրքջում էր ահեղ ու ժանտաժանտ: 
—Եվ Սասմա վրա իջավ այնժամԽորշակ դառնաղետ, մահ տարաժամ: 
—Եվ Դավիթն, ընկած խավարում քար,Օգնության կանչեց երկար, երկար,Եվ զուր է ասում զրույցը հար,Թե պահուն այդ սև, այդ ժամին չար.Օգնության եկավ խորհուրդով վառՁենով-Օհանը, իշխանն այն մառ: 
—Նա չեկավ, Ձենով իշխանն հաչոց.Սև սրտում՝ սարսափ ու ա՜հ մահու՝Նա Մելիքին էր նվաստ նայումԵվ ժողովրդին հրամայում —Հավաքեն, տանեն նրա համարՔառասուն կաղ կին՝ կորեկ աղան,Քառասուն այլ կին, որ ուղտ բառնան,Քառասուն աղջիկ՝ նման գարնան՝Գնան՝ Մելիքին վարձակ դառնան: 
—Հավաքեց ապա ահով անսանձՕհանը ամբավ ոսկի ու գանձ,Մսրամելիքի մոտը գնաց,Թախանձեց, խնդրեց վիզը ծռած,Որ գերի գրի հավիտյան-հարԵրկիրը Սասմա և դարեդարԹե՜ իր և թե ո՜ղջ Մսրա համարԳա, ոսկի տանի, անհատնում հարկ: 
—Մելիքը լսեց, չարկամ խնդաց,Մռընչաց — ձայնից հողը թնդաց,Արձակեց ապա հրաման գոռ,Որ ժողովուրդը Սասմա ամբողջ,Հավաքի, բառնա հարկը փրկիչԵվ գերի գնա Մսրա երկիր: 
—Ձենով-Օհանը լսեց, գնացԵվ ժողովրդին՝ ահից կորածՀայտնեց Մելիքի հրամանն այս: 
—Եվ սուգ բարձրացավ, տրտունջ ու լացԱշխարհում հայոց, — և որբացածՍասմա աշխարհի ձայնը գնաց,Հասավ ականջին Դավթի դյուցազն,Որ խավար ու խուլ հորում կորածԺայթքում էր աչքից կրակ ու կայծ: 
—Սթափվեց, հիշեց Դավիթն այնժամԱռյուծ-Մհերի փառքը պայծառ,Հիշեց կայծակե սուրը հրցայտ,Հավաքեց ամբողջ իր ուժն անծայր,Խփեց-շողշողաց սուրը կայծակ —Եվ քարը կտրեց — միջով անցավ...
ԻԸ
Դուրս եկավ հորից Դավիթն այնժամ,«Ո՛վ Մելիք» — կանչեց — «Արքա՜ դաժան,Ելել եմ, բերել քեզ մահու ժա՜մ»:
Կանչեց նա ապա ձայնով ահեղ.«Ե՜լ, հանդես արի՜, ո՛վ արքա նենգ,Ձի՜ նստիր, կապի՜ր զրահ ու զենք,Որ վերջին անգամ դեմ-հանդեպ մենք,Ո՛վ Մելիք, մահու կռիվ անենք»:
Դեմ ելավ դաժան արքան նրան,Ժպտաց շողոքորթ, նայեց վրան,Զենքերին նայեց այն հուրհուրան,Նժույգին նայեց նրա կրակ,«Ե՜կ, նստի՜ր» — ասաց ժպիտով նենգ.«Ե՜կ, նստի՛ր, սիրով զրույց անենք,Թե կամիս հետո՝ առած թուր-տեգ,Ո՜վ Դավիթ, մահու կռիվ անենք»:
«Ո՜չ» — պատասխանեց Դավիթը մեր.«Սասունցի Դավթին չե՜ս խաբի էլ.Ե՜լ, Մսրամելի՜ք, զենքերդ բե՜ր,Կանգնի՜ր անխարդախ ու անվեհեր, —Քեզ մա՜հ եմ բերել, ո՛վ արքա նեռ»:
Բարձրացավ Մելիքն իր տեղից վեր,Զրահներ հագավ, առավ զենքեր,Ձի-նժույգ նստեց և կանգնեց մերԴավիթի հանդեպ, ինչպես մի լեռ: 
—«Դավի՜թ» — բարբառեց Մելիքը նեռ, —«Ո՞ւմն է առաջին հարվածն արդյոք»:
«Քո՜նն է» — դյուցազուն Դավիթը մերՊատասխան տվեց այն նեռ-մարդուն: 
—
ԻԹ
Եվ կանգնեց Դավիթը նրա դեմԱնսասան, անահ, դեմքով վսեմ,Հայացքով պայծառ, ժպիտով սեգ,Բոցավառ, ինչպես պայծառ արեգ»Մսրամելիքը իր ձին քշեց,Հեռացավ, եկավ, և ապա շեղՀարվածով դժնի, թափով ուժեղ,Հարվածեց Դավթին, որ նրա սեգ,Բարձրաբերձ կուրծքը միջից կիսե: 
—Երբ զարկեց Մելիքն հարվածն ուժեղ,«Հո՛ղ դարձավ Դավիթ» — դարձավ ասեց.«Այստե՛ղ եմ» — կանչեց Դավիթը սեգ,Եվ ահով լցվեց Մելիքը սև: 
—Նա երկրորդ անգամ իր ձին քշեց,Եկավ, հարվածեց հարվածով շեղ.«Հո՛ղ դարձավ Դավիթ» — էլի ասեց, —«Այստե՛ղ եմ» — կանչեց Դավիթը սեգ: 
—Եվ երրորդ անգամ իր ձին քշեցՄսրամելիքը, արքան այն սև,Եկավ, հարվածեց գուրզով ուժեղ.«Այս անգամ մեռա՛վ Դավիթն» — ասեց.«Այստե՛ղ եմ» — կանչեց Դավիթը սեգ.«Կանգնի՜ր, ո՜վ Մելիք, ո՜վ արքա սև, —Ե՜ս պիտի հիմա իմ ձին քշեմ»:
Երբ կանգնեց Մելիքը նրա դեմ,«Դավի՜թ» — բարբառեց — «Ռամի՛կ զորեղԹո՜ղ, մանուկ Դավիթ, խոր հոր փորեմ,Մտնեմ նրա մեջ, գլխիս քաշեմՔառասուն կաշի, քառասուն քար —Եվ ապա՜ արի, քո զարկը զարկ»:
«Լա՜վ» — ասաց Դավիթն արքային չար«Թող փորեն խոր հոր, քաշեն թող քար,—Չի՜ փրկի, Մելի՜ք, քեզ ո՜չ մի ճարՍասունցի Դավթի զարկից արդար»:

Լ
Բերին, փորեցին մի հոր խավարՄսրամելիքի, նեռի համար.Եվ մտավ Մելիքը դողահարԻր համար փորած հորը խավար,Եվ բերին ապա, քաշեցին մառՔառասուն կաշի, քառասուն քար:
Եվ քշեց Դավիթն ապա իր ձին,Որ խփի հարվածն իր առաջին,Մոտ վազեց սակայն մի պառավ կին,Մսրամելիքի մայրն էր՝ հագինՄսրա զգեստներ՝ մետաքս անգին.Եկավ, փաթաթվեց Դավթի ոտքին.«Ի՜նձ բաշխիր» — ասաց — «Զարկդ առաջին»:
«Լա՜վ» — ասաց Դավիթը պառավին.Ես քե՜զ եմ բաշխում զարկս առաջին»:
Եվ երկրորդ անգամ քշեց իր ձինԴավիթն շտապով, սակայն կրկինԵկավ, փաթաթվեց նրա ոտքինՄի ուրիշ — տարեց, գեղեցիկ կին.Մսրամելիքի քույրն էր՝ հագինԶգեստներ չքնաղ ու թանկագին.Եկավ, փաթաթվեց Դավթի ոտքին.«Դավի՜թ» — բարբառեց — «Դյուցա՜զն անգին,Ի՜նձ բաշխիր երկրորդ զարկդ կրկին»:
«Լա՜վ» — ասաց Դավիթն — «Ո՛վ չքնաղ կին,Քե՜զ եմ շնորհում զարկս կրկին»:
Եվ երրորդ անգամ իր ձին քշեց,Ոչ-ոքի խնդիրք էլ չլսեց,Առյուծ-Մհերի անունն հիշեց,Եկավ, կայծակե սուրը խփեց,Զարկեց հարվածով, զարկով վսեմ —Քառասուն կաշին միջից կիսեց: 
—Կտրեց քառասուն կարծր կաշին,Քարերը կտրեց ջրաղացի,Ճայթեց խորությամբ մի անհաշիվ, —Դեմքն արեգական բռնեց փոշին:
Երբ փոշին մի քիչ բարձրացավ վեր —«Այստե՛ղ եմ» — կանչեց Մելիքը նեռ.«Սասունցի՜ Դավիթ, չե՜մ մեռել դեռ»:
Զարմացավ Դավիթն, ապա ասեց.«Ո՛վ Մսրամելիք, թա՜փ տուր դու քեզ»:
Մելիքը նրա ձայնը լսեց,Թափ տվեց իրեն, արյունն հոսեց,Մեջտեղից եղավ նա երկու կես, —Անցավ, խորտակվեց Մելիքն այսպես…
ԼԱ
Այսպես է ասում զրույցը մեզ,Սասունցի Դավթի զրույցն արդար,Ասում է ապա զրույցն այդ վառ,Որ մեռավ այսպես երբ նեռը չար —Դավիթը նրա զորքին դիմեց.«Գնացե՜ք» — ասաց — «Ձեր երկրում կեզԱպրեցե՜ք ազատ, ապրուստով վես,Եվ հանգիստ թողեք մեր տունն ու մեզ»:
Ասում է ապա զրույցը մեզ,Որ Դավիթն հետո դաշտից քշեցՁենով-Օհանին, իշխանին նենգ,Հավաքեց ապա զրահ ու զենք,Եվ դարձավ ռամիկ երկիրն ուժեղ,Եվ հնչեց կրկին ամենուրեքՍասմա լեռներում ծիծաղ ու երգ...Ասում է ապա զրույցը մեզ,Որ Սասմա երկրում տիրեց այսպեսԿյանք զարմանալի, արդար ու վես,Մինչև մահացավ Դավիթն հրկեզԵվ ժառանգ թողեց երկրի վրաՄհերին՝ որդուն իր հուրհուրան,Բայց դժնի ուժեր տարան նրան,Փակեցին Սասմա անհուն լեռանՔարայրում մթին, որ այնտեղ նաՀավիտյան, ընդմիշտ գերված մնա...Օ՛, դյուցազն Մհեր, ռամիկ դու ա՜յր,Առյուծ-Մհերի շավի՜ղ պայծառ,Դյուցազո՜ւն վերջին, ռամի՜կ արդար,Ձե՜ռք ժողովրդի ստեղծարար, —Ուժեր կործանիչ, և՜ մութ, և՜ չարՔարայրում այն մութ, միգում խավարՓակեցին ահով քո դեմքը վառ,Եվ գալիք քենից սարսափահար՝Հայտարարեցին քեզ նեռ ու չար,Որ չելնես մի օր՝ նրանց համարՉբերես անկում, ու մուժ, ու մահ...
ԼԲ
Հուշ դարձավ այսպես, կյանքից գնացՍասունցի Դավթի զարմը դյուցազն,Եվ տիրեց անհուն աղետ ու լացԼեռներին Սասմա, աշխարհին բարձր,Եվ ժողովրդին ռամիկ ու պարզ: 
—Հուշ դարձավ այսպես, դարձավ երազԱռյուծ-Մհերի զարմը զորեղ,Եվ դարեր ապա ու տարիներԼեռներում Սասմա, աշխարհում մեր,Որ ոչ մի դյուցազն էլ չսերեց —Ձենով-Օհանի զարմը տիրեց...Տիրեց Օհանի սերունդը մառԲազում տարիներ, — ու դարեդարՀայրենի երկրում ժլատ ու չար,Անդուլ կեղեքող — ձեռքով շռայլՑր՛եց մեր երկրի գանձը անծայրԵվ ինքնությունը մեր ոսկեսար: 
—Եվ եկան ապա ու դարեդարՏիրեցին երկրին իշխաններ չար,Տերեր հայրենի ու զանազան,Ազատանիներ՝ վարքով գազան,Եվ նեռ-արքաներ հազարհազար:
Եվ ժողովրդի գլխին ազատ,Իբրև հովանի մի սրբազան,Կախվեց տերերի ժանիքը Ժանտ —Ե՜վ խարույկ, և՜ խաչ, և՜ խարազան...Այսպես Օհանի սերունդը մառՏիրեց աշխարհում երկա՛ր, երկա՛ր,Մինչև օրն եկավ — և դեմքով վառԵլավ քարայրից Մհերն արդար,Եվ բերեց զարմին Օհանի չարԱնկում վերջնական և մահ անճառ: 
—Օ՛, անմահ Մհե՜ր, քանի՛ դու դարՊիտի մնայիր այրում խավար,Մինչև աշխարհում քո օրը գարԵվ ելնեիր դու արևավառ —Համա՜յն աշխարհի զարմերին չարԲերելու անկում և մահ արդար: 
—
ԼԴ
Եվ մենք աշխարհում հավիտյան-հար,Որքան վերհիշենք զրույցն այս վառ,Սասունցի Դավթի զրույցն արդար, —Սերունդե-սերունդ ու դարեդար —
Դառնանք — բարբառենք նզովք մենք նախՄսրամելիքի՜ն, թագավորի՜ն, —Դառնանք — բարբառենք նզովք ապաՁենովՕհանի՜ն, իշխանին նե՜նգ,—Դառնանք — բարբառենք նզովք ապաԱ՜յլ իշխաններին բոլոր այն մեր,Որ բերին մեզ մահ, ու մո՜ւժ, ու նե՜ռ: 
— .
Փա՛ռք փառաբանենք ապա մենք մերԱռյուծ-Մհերի՜ն, դյուցազնին քա՜ջ,Դավիթին՝ նրա որդուն դյուցազն,Մհերին՝ նրա որդուն անմահ, —Ո՜ղջ ժողովրդին ապա Սասմա,Որ լուրթ լեռներում մի օր բազմածՀորինեց պայծառ զրույցը այս —Եվ անցավ անհետ, դարձավ երազ...
1933.IV. 6
ՊԱՏՄՈՒԹՅԱՆ ՔԱՌՈՒՂԻՆԵՐՈՎ
Պատմության քառուղիներով մենք քայլել ենք երկար՝Անղեկ, ցաքուցրիվ, անգաղափար,Հին դարերից մինչև այս հանճարեղ ներկան,Որ հուրհուրատում է մեր դեմ գալիքնափայլ:
Այն անգո առավոտից, երբ լեգենդականԻր խարույկն է վառել մեր անգո նախահայրը,Այս Մասիսի հանդեպ, այս անիրականԱրարատյան դաշտում, — որպես զրույց անծայր միՏարածվել է ուղին մեր անպատմելի,Անծայրածիր ձգվել դարերով ձիգ,Եվ գնում է այսօր ու երկարվում էլիԴեպի ի՛նչ անհայտ ափեր ու գալիքներ անծիր...



 --------------------------------------- 


Բայց ուղին մեր եղել է մի՜շտ մթին,Եղել է անստգյուտ ու անփառունակ,Տարածվել է անբոց ու անժպիտՈւրիշների փայլով շարունակՇառագունված — որքա՛ն, որքա՛ն աղետավոր...Որպես անմիտ զրույց՝ մեզ պատմել են մի օրՆախնիների մասին մեր փառապանծ,Բայց օրերի հեռվում ես տեսնում եմ միայնՍտրկություն, մոխիր, մոռացություն ու մահԵվ երկրային ընթացք մի անիմաստ...Եվ ես, ահավասիկ, հին գրերով այս մերԻմ տողերը կոփող մի պոետ —Ի՛նչ խոսքերով երգեմ և ինչ տենդով պատմեմՄեր անանցյալ անցյալը, մեր ընթացքը, որ էլՈ՜չ մի գուսան երգով չոգեկոչի հին փառքըՈւ կարոտով անմիտ ետ չնայի, —Չպանծանա այլևս, որ առանց մեզ աշխարքըԿլիներ պարտեզ մի ամայի...
Պատմության քառուղիներում առաջնորդել են նախՄեզ նախնիներ անստույգ ու ոչնչատեսիլ,Մռայլ հեռուներում անճանապարհ առկախ,Որ իրենց մորթի հետ միասինՏարել են բախտը մեր թավալգլորԵրկրներից-երկիր, — օ, տառապանք երկար, —Նշել են մեզ համար ուղի աղետավոր,Եվ տոտեմը եղել է մեր — գայլ...Օ՛, նախնինե՛ր... 
Տեսնում եմ ահավասիկ.—Հին դարերի խորքում, ուղիներով մռայլ,Քաղցած, քոսոտ, անբուրդ, դեպի լյառը ՄասիսՔայլում է առասպելյալ մեր գայլը...Հենց առաջին օրից բզկտված են նրաՆիհար կողերը — բյուր գազանների կողմից, —Եվ կողերով կարմիր ահա քայլում է նա՝Դեմքը տված գալիք փորձանքների հողմին: 
—Որտեղի՞ց է եկել նա, այդ գայլը,Եվ ինչո՞ւ է արդյոք նա առաջին օրիցՍարսափահար հայացքը հառած լուսնի փայլին՝Աղեկտուր ոռնում իր սարսափը խորին:
Եվ նա գիտե՞ արդյոք, այդ բզկտված գազանը,Որ նշված է արդեն նրա ուղինԱպագայի գրքում, — որ տարիներ հազարՔայլելու է այդպես անուղի, —Որ պատմության մռայլ քառուղիներումՆա բազմաթիվ դարեր պիտի այդպես տանիԻր բզկտված կողերը — դեպի ի՛նչ անհայտ հեռու,Ի՛նչ արոտներ կարմիր ու արնանիստ...Օ, չի եղել մեր գայլը պղնձյաԵվ ոչ մարմարիոնյա, և ոչ անգամ քարե, —Նիհար, կողերը լերկ, նա անցել է անծայրՏափաստաններ, մինչև նա հանգիստ է առելԱյս Մասիսի հանդեպ անիրական,Այս խորշակյալ, անդուռ Արարատյան դաշտում,Եվ լուսնի դեմ նստած նա երկարՈռնացել է իր վիշտը անկշտում, —Ոռնացել է անձուկ իր տառապանքը,Անասնական իր քաղցը, — և ոռնոցը նրաԴարձել է հիմնը մեր անարձագանք —Ու դարերով հնչել մեր պատմության վրա...
Ապա առաջնորդել են մեզ տարիներ երկարԱրքաներ անժողովուրդ և գահազուրկ,Որոնց փառքը՝ մեր հին մատյաններում երգածԵղել է եղկություն ու քծնություն քսու: 
—Օ, դո՜ւք, մեր վաղեմի առաջնորդնե՜ր,Առասպելյալ Հայկեր ու Տրդատներ բազում,Իշխաններ անփառունակ, սին ըղձերի ճորտեր,Արքաներ անժողովուրդ ու գահազուրկ, —Դո՜ւք, որ դարեր երկար, հազարամյակներ,Ուրուների նման անկերպարանքԱպրել եք ու կանգնել օդե ապարանքներ,Օտար խարույկներից հայցել ոգու կրակ, —Որ ամբողջ ձեր գոյության հազարամյակներումՉեք ծնել և ո՜չ մի խոհ սերունդների համար —Ո՞ ր, ո՞ր պատմիչը ձեզ պիտի կարդա ներում,Օ, դո՜ւք, անպտուղ պարտեզներ ու խորաններ ամա…
Ապա առաջնորդել են մեզ տարիներ երկարՖեոդալներ շվայտ ու իշխաններ չնչին,Հազար երանգներով իրենց դեմքը ներկած, —Եվ մեր անմահության ակունքները այն ջինջՊղտորել են ոխով ու ոչնչությամբ,Չնչին տենչանքների անխոհությամբ ոսին,Փաթաթելով վզին մեր մի ճորտային շղթա,Սերմանելով մեր ողջ ժողովրդի մասին —Ոչնչության սերմեր, անխոհության,Թշվառ անհողության և աղապատանքի,Եվ դրել են դեմքին մեր կնիքը գերության,Սնել թշվառ կաթով ապաշնորհ կյանքի…
Իսկ նոքա՞, որ եկել են իշխաններից հետո, —Վերջին ասպետները մեր խեղճության խորին,Սնված նախնիների անհողության կաթով, —Օ՜, վարդապետ Մինաս, կամ Իսրայել Օրի, —Այն ի՛նչ տենչեր են վեհ, ու անխորտակ ու խոր,Որ սերմանել եք դուք երկրներում օտար,Եվ ո՞ր, և ո՞ր, և ո՞ր նպատակի շողովՁգտել եք կյանքը մեր անմխիթարՀանել ափունքներից այն սև ու ապերջանիկ,Նշել սերունդներին ուղի պայծառ, —Եվ ձե՞զ պիտի արդյոք մենք երգենք հիմն —Ձեր ո՞ր խոհին, կամ ո՞ր երազանքին անճառ…
...Ահավասիկ ելած մեր լեռներից այն բարձր,Ուր վառվում էր հույսի մեր խարույկը վերջին,Շուրջը — խավար գիշեր ու մառախուղ մի թանձր,Շուրջը — ժայռեր մռայլ ու բարդիներ վերձիգ, —Ու թանձրացյալ մուժում — ապարանքներ ահա՝Փոքրիկ, ողորմելի, խեղճ —Իրենց մութ պատերում մի բուռ ոսկի պահած,Եվ ո՜չ մի, ոչ մի մեխ, —Ո՜չ մի կտոր երկաթ, կամ անագե շաղախ,Կամ մարմարյա մի սյուն, կամ թեկուզ կիր,Որ փորձության պահին աձրևներից մխարԵվ իր ծուխը խառներ ըմբոստության երգին…
Ապարանքը — այսպես: 
— Իսկ ներքևում — խուղեր՝Գետնափոր, ստորերկրյա, ցաքուցրիվ,Թաղված գանգի պես խուլ, գանգի պես անուղեղ,Կարծես մի խեղճ նախիրԱրածելու ժամին կայծակահար հանկարծԿըծկըվել է ահից ու մոխրացել —Եվ մնացել է տեղը մի մոխրաբույր զանգվածԴարերով անջրդի ու հողմածեծ...Եվ նոքա — մեր անղեկ առաջնորդները,Այդ իշխանները եղկ, այդ տերերը վերջին,Ելել են գիշերով ու մենակ ճամփորդել ենԴեպի հյուսիս, դեպի հյուսիսային որջիԱրջերը սառցասիրտ ու արևաթաթախ, —Այդպես մեր գա՛յլն էր հին ճանապարհվում որսի՝Հյուծված, կողերը լերկ և անատամ...
Ես տեսնում եմ նոցա: 
— Իմ աչքերի առջևԱհավասիկ իրենց եղկ հասակով ամբողջԻրենց խուլ խուզերից ու լեռներից այն բարձրՃանապարհ են ընկնում անուղի ու անխոհ: 
—Ելած որոնելու հորիզոններ, գալիքՍերունդների համար արահետներ ուղիղ —Ի՞նչ են տանում նոքա ուրիշներին տալու,Այն ի՛նչ բերքեր երկրի ու բարիքներ հողի...Այն ի՛նչ գանձեր արդյոք, ի՛նչ արգասիք ու բեռ,Ի՛նչ ոսկիներ ոգու ու զորության...Ո՜չ: 
— Տանում են նոքա, որպես շնորհ առձեռն,Կարավաններ ահի ու թշվառության: 
—
Ելած որոնելու գալիքների շավիղ,Ապագայի ընթացք ու հորիզոն —Նոքա կրում են լոկ անանձնական ցավիՈւ հանգուցյալ փառքի մեռելային կավիճ՝Հազարամյա մեր դեմքը երիզող...Եվ անվավեր փառքի առասպելյալ փայլովՇղարշելով խեղճությունն հազարամյա —Միջնորդել են նոքա հյուսիսում ու այլուր՝Ներքինատիպ, զազիր ու զառամյալ...Խոստացել են նոքա իրենց երբեք չեղյալՓառապանծ անցյալի անունով —Առաջնորդել նոցա Երկիրը Ավետյաց՝Հանուն որդու, հոգու և հանուն հոր...
Այսպես անցել ենք մենք անխոհ ու անգաղափարՊատմության քառուղիներով, որպես միրաժ, —Կտրել ենք երկար մի ճանապարհԵվ ճանապարհը մեր այսԵ՞րբ է արդյոք, ե՞րբ է փայլատակել, օ, ե՞րբ,Ե՞րբ է վառվել լույսով գալիքնափայլ, —Եվ ո՞վ, և ո՞վ է մեր ապագային տվելԱնխզելի ընթացք ու գաղափար...
Իսկ նրանցից հետո ահավասիկ իմ դեմՄի ձեռք, որ զորություն է տալիս գրչիս —Մեր պատմության գրքից դարձնում է մի թերիԵվ բացում է էջը նախավերջին, —Եվ հանդես են գալիս — անկերպարանք անդեմ —Երեկվա մեր տերերը չնչին: 
—Օ, վաշխառու ճորտե՜ր, հացկատակնե՜ր, մթինՍերմանողներ քամու ու մուրացկանության, —Մեզ ժառանգած գանձի օ, վատնիչներ հետին,Որ ափերում հեռու ձեզ ապաստան գտած —Կերտեցիք դղյակներ ու ապարանքներ,Մեր անունից մրրիկ սերմանեցիք —Եվ այսօրվա ձեր խեղճ ոչնչությանն անգետՎերջին խարիսխը մերՎաճառքի հանեցիք...Եվ կործանվեց ձեր փառքը: 
Ապարանքները ձերՄիրաժների նման անապատիԱնէացան մի օր — և ո՜չ մի ձեռքՉդրոշմեց ձեր հետքը պատմության ճակատին...Որպես փոշի — անցաք, որպես քամի,Եվ ո՜չ մի, ո՜չ մի մատյանՉի նշելու երբեք ձեր ցնորքը անհիմնԻր էջերում անջինջ ու անհատյալ...Անէացավ ձեր փառքը: 
— Եվ այն, որ դեռ ունեքԱշխարհի բոլոր հեռուներում —Կկործանվի մի օր ամենուրեքԵվ գալիք պայծառ օրերումՈ՜չ մի գուսան երբեք իր երգերում հնչեղՉի կարդա նզո՜վք անգամ ձեզ, —Դո՜ւք, որ միայն ոգու խեղճություն եք ցանելԵվ գալիքում — տխուր մոռացություն հնձել...
Իսկ ժողովո՞ւրդը, որ եղել է հանճարեղ,Եղել է որմնադիր, եղել է կառուցող,Քաղաքներ է շինել, պարիսպներ է շարել,Կամուրջներ է գցել կոր գծով, —Որ դարերի միջով մինչև այգն այս հասած՝Կրել է մեջքի վրա իր,Օ՛, եղկելի տերե՜ր, զազիր ու բազմազանՄեր բռնությունը բիրտ...Ունի՞ արդյոք թեկուզ մի աննշան մասնիկՎաստակներում ձեր այս անքանքար —Ժողովուրդը, որ իր աշխատա՜նքն է ազնիվՁեզ սեղանին բերել՝ արնաքամ: 
—Օ, ո՜չ: 
— Ապրել է նա իր ճորտային կյանքով,Խոր խավարում՝ արև՜ երազել, —Եվ երգել է դարեր իր ռամկական հանգովԻր խոհերը արդար ու վսեմ:
Ստեղծել է նա իր հեքիաթները, — և իրՀնամյա վեպում հանճարեղ —Իր ապագա կյանքի գաղափարը կարմիրԵվ անմահ խորհուրդն է դրել:
Խոր գերության ներքո, այնուամենայնիվ,Պատմության քառուղիներում ոլորապտույտ,Պայքարել է ոգով, մաքառել է նա միշտ,Եվ չի կորել դաժան տարիներում այն մութ: 
—Խո՛ր գերության քարե կամարների ներքո,Բռնության տակ հայրենի և օտար,Նա մեր անպարտ ոգու ստեղծարար բերքիՃանապարհն է հարթել անդադար:
Այդ ճանապարհն է, որ չնչին արքաներիԵվ բոլո՜ր տերերի ոչնչությանն ընդդեմ —Դարձրել է ոգին մեր — այնքա՛ն բերրի,Ամե՜ն ճորտության անընտել:
Այդ ճանապարհը ձգվում է ահավասիկՄեր օրերից մինչև միջնադարյան հեռուն,Մինչև դարերը հին, ուր մենք հազի՜վ ենքՊատմության ընթացքը տարբերում:
Քայլել են քարքարոտ այդ ճանապարհովԳորշ, անանուն մարդիկ, գեղջուկ ճորտեր, —Կրել են կրծքերում գաղափարներ գերող,Ստեղծարար մտքեր, բոցե բառեր, որ դեռՉեն խոյացել երկինք, չեն ընդունել դեռ ձև,Բայց կհառնեն մի օր կերպավորված, —Օ՛, հանճարե՜ղ ոգու դեռ չբացված գանձե՛ր,Եվ հանճարի հանքե՛ր դեռ չփորված...Ա՜յս է տվել նրան ոգու անհուն կորովԵվ ա՜յս է մեզ փառք սահմանել, —Բայց կարո՞ղ էր արդյոք՝ կապանքներում գերող՝Իր հուրը անեղծ նա պահել…Արքաների օրով և իշխաններիԿքել է ճորտության կապանքներում նա լուռ,Եվ անգամներ բազում նա քշվել է գերի,Եվ գերությունը իր կրել է համր ու լուռ: 
—Եվ գերության գրկում կեղեքողՅուրաքանչյուր գերին՝ աչքը ահեղ մահի՝Ծածկել է խեղճության թաղիքով,Իբրև անգին մի գանձ, իբրև ավանդ վերինԻր հանճարեղ ոգու կրակն անշեջ,Ստեղծարար այն հուրը, — և բոլորից թաքունՎառել է միայնակ, վախվըխելով, ինչպեսՀանցագործն է վառում իր լապտերը միգում:
Ջլատվել է այսպես ժողովրդի անեզրՀավաքական հանճարը զարկիչների հանդեպ, —Եվ դարձել է ահա ժողովուրդը և՜ս,Իր տերերի նման, անուղի ու անդեմ...Իսկ ապա, երբ փոխվել է ընթացքը դարերի,Երբ դարերում մարել է թիթեղյա,Սակայն շլացուցիչ պորփյուրն արքաների —Եվ արքաների տեղ ա՜յնՈսկի՜ն է նվաճել իշխանություն ու փայլ,Բաժանել արյունոտ դափնիներ,Պետություններ կանգնել, ուր պճնություն ու փառքԿարելի է գնել, —Նա քշվել է կրկին նախիրների նմանԴեպի թիարաններն անհաց աշխատանքի,Եվ վաստակել այնտեղ մինչև ի մահ՝Ընտելացած արդեն անինքնուրույն կյանքի:
Եվ անհաց վաստակի այդ թիարաններում,Ինչպես առաջ՝ դաշտերում ճորտության —Վիճակվել է նրան մի կապարե հեռուԿրկնակի՜ տառապանքի և գերության:
Նրա գլխին շաչող այդ նոր խարազանըԵղել է երկճյուղ, ինչպես քի՛ստ, —Եվ վաստակը ոգու, որ սրբազան է —Արգելված է եղել նրան միշտ:
Բայց առաջին անգամ իր գոյության չարքաշՀազարամյա ուղու ընթացքում —Նա այստե՛ղ է տեսել շողշողացող մի այգ,Որ պայքարով է բացվում…
Եվ այսպես — պատմության քառուղիներովԱնցել ենք մենք անղեկ ու անգաղափար,Շառագունված անվերջ ուրիշների հրով, —Եվ մեր ճանապարհը անփայլԵղել է ճանապարհ ունայնության, մահի —Եվ չե՜նք կարող այսօր ձեզ մեծարելՕ, նախնինե՜ր մեր խեղճ, առաջնորդնե՜ր մեր հին, —Մեր պատմություն անդեմք ու անհանճարեղ...Ահավասիկ ելած ձեր աներազ քնիցՆզովում ենք մենք ձեր եղկությունը մթար —Օ՛, կերտողնե՜ր չնչին մեր անհանճար հնիԵվ հերոսնե՜ր անքանքար մեր պատմության...Մոլորակի վրա այս խայտաբղետ,Աշխարհի սկզբից մինչև վախճանըԵրևի առաջին Ժողովուրդն ենք մենք,Որ կամենանք անգամ — դավաճանելԱնկարող ենք փառքին մեր ու պատմությանն անցած,Ու կանգնած ենք ահա ապագայի հանդեպԶարմանալի՛ թեթև, զարմանալի՛ անդեմ՝Մերկության պես տկլոր ու անանցյալ...Այդ մե՜նք ենք երևի այն ուղտը հաստակող,Որ Հիսուսի առակին հակառակ —Պիտի մտնենք՝ անգամ ասեղի նուրբ ծակով՝Ապագայի դրախտը անարատ...Այդ մե՜նք ենք երևի այն հարուստը,Որ անցյալի մեր այդ տկլորությամբ հարուստ —Պիտի ժառանգենք մեր դարերի կորուստը,Որ բոլո՛ր տկլորներին սահմանված է վերուստ...
1933.I
ԴԵՊԻ ԼՅԱՌԸ ՄԱՍԻՍ
Ակսել Բականցին, պայծառ բարեկամիսՆա դուրս եկավ տնից առավոտվա ծեգին,Իր ետևից կամաց դուռը փակեց,Վերջին անգամ նայեց իր տնակին —Եվ քայլերը ուղղեց դեպի բաղերը: 
—Ցուրտ էր: 
— Արևը դեռ հորիզոնիցՆոր էր փռել աղջամուղջը վաղընջական,Եվ վաղ առավոտի ծիրանեգույն ֆոնինՀեռվում երևում էր Մասիսը՝ կապույտ շղարշ հագած,..
Գիշերը չէր քնել: 
— Քրքրել էր թղթերը,Երկար թերթել թերթերը բազմաթիվ, —Օրագրեր, գրքեր, ձեռագրեր,Գրություններ՝ մնացած դեռ Դորպատից:
Կյանքի նման իր բարդ, խառնիխուռը, լիքը,Իր խոհերի նման բազմապիսի,Խոհեր՝ ուղղած դեպի սերունդները գալիք,Ծրագիրներ՝ կիսատ, կամ սկսված հազիվ, —Ո՞ւմ էր թողնում բոլորը, ո՞ր սիրեցյալ սանին,Որպեսզի վաղը նա այդ թերթերիցԳուրգուրանքով հաներ իր խոսքը կենդանիԵվ խնամքով հանձներ տպագրյալ գրին…Եվ նամակնե՛ր ապա... 
Այդ թերթերը դեղին,Ծածկած հաճախ գրով գոթական —Այդ չէ՞ր միթե հախուռն իր օրերի ուղին,Իր խոհերի, գործի ու տքնաջանՄաքառումի՝ ընդդեմ իր գոյության չարքաշ...Օ՛, անպտուղ վաստակ ու տքնություն երկար,Գոսն օրերում — ոգու հոգնություն ե՜ղկ, —Անաեսնելի գալիք ու կապարե ներկա,Անհորիզոն կյանքի կապարե ե՜րգ...
Գիշերը երկար նա նստածՔրքրել էր իր հին նամակները բազում.—Մոռացության փոշին էր նրանց վրա նստած,Եվ թվում էր՝ հեռու մի երազումՆա տեսնում է կրկին իր օրերը,Հորձանուտը նրանց անօրինակ —Այդ դեղնավուն թերթերը, այդ զանազան գրքերը՝Ի՜նչ ըղձերով արդյոք հորինած...Նամակների դեզում կային խստաբարոԳրություններ՝ շեշտով խրատական,Ինչ-որ ուրիշ կյանքի ընթացք բարբառող —Գրություններ կային, որոնք, սակայն,Նշում էին նրան ուղի նվաստ,Գծում դժնի ընթացք ասիացու,Եվ հորդորում էին քայլով զգաստԸնթանալ կամոքն աստուծո՝Խոնարհությա՜ն շավղով, առաքինությա՛ն,Դարերով սրբագործյալ հեզության,Որ ժողովուրդը լինի, ինչպես հնում —Չարքաշ, աստվածավախ ու արդար: 
—Սակայն նամակների դեղին դեզերում,Ծալքերում նրանց փոշաբույրՀանկարծ աչքին ընկավ մի գրություն գերող —Մի փոքրիկ թերթ կապույտ: 
—Ինչպես ցողն է լինում ծաղիկների վրաԹափանցիկ, վաղընջական ու գերող —Այդ թերթիկը կապույտ ալեկոծեց նրաՀուշերով՝ չճաշակած մի քաղցրություն բուրող...Հիշեց: 
— Ե՞րբ էր արդյոք: 
— Դեռ ինքը՝ երիտասարդԼցված երազներով ու հույզերով,Երևանից մինչև այն եզերքը հասած՝Բռընկվեց անկարելի մի սիրով...Մռայլ հեռուներից եկած մի աբեղա,Ընտելացած խոհեմ երազի ու կյանքի —Զգեցած սուրբ վարքի խստաբարո ուրար —Դեմ հանդիման եկավ այդ տենչանքին անգին...Եվ հանկարծ — այնքա՛ն պայծառ,Կարծես այսօր լիներ, հենց հիմա —Պատկերացավ նրան այդ անցյալըՄի տեսիլի նման: 
—Կանգնեց իր դեմ աղջիկը. — ոսկե գիսակներով,Աչքերով, որպես երկնակամար,Աստվածածնի նման պսակավոր, —Ի՛նչ մեղսական ու հույլ տենչանքների համարԲուսած, ինչպես ծաղիկ, անուշ ու անգրկելի...Երիտասարդ էր, կուրծքը հեշտանքով լի:
Բարակ մատներն ինչպես սիրո տավիղ. —Մորմոքում էր իր սիրտը անհուն ցավից,Երբ դիտում էր պատկերն այդ մեղսալի...Այդ ե՞րբ էր. երե՞կ էր, թե տարինե՛ր,Տասնամյակնե՛ր առաջ... 
Եվ ե՞րբ անցավ...Ժամանակը հետո փոշոտ պատնեշ հինեց —Եվ ինքը ամբո՜ղջը մոռացավ: 
—Եվ ի՞նչ մնաց: 
— Այս թերթը ոսկերիզ,Այս թերթիկը կապույտ, ինչպես անուրջը,Ուր գրում է նա իր հրաժեշտի խոսքերը,Այն ոսկեծամ աղջիկը — Շարլոտտա Շույլցը: 
—Մի բաց-կապույտ թերթիկ, վերևը զարդարածՍուվենիրով խրթին ու մանրանկար,Եվ գոթական սուրսայր նշաններով գրածՈտանավոր մի խեղճ ու անքանքար...Ահավասի՜կ ամբողջը: 
— Երկա՛ր, երկա՛ր նայեցՍուվենիրին նա նուրբ ու գրերին,Ուզեց ճմլել այդ թերթը, ինչ-որ մի տեղ պահել,Կամ պատառոտել նվերը, —Սակայն թողեց. թաղեց թերթերում ա՜յլ,Կամքի վերջին ճիգով քերեց խոհերից,Եվ սկսեց թերթել զգաստությամբ մռայլՄյուս թերթերը հին: 
—Եվ հետո, արդեն լուսադեմին,Երբ մոտենում էր տնից հեռանալու ժամը —Նա գզրոցից հանեց տետրակ մի հին,Որ նայի նրան մի անգա՜մ էլ:
Երկա՛ր, երկա՛ր նայեց նա տետրակին,Հիշեց հանկարծ իր հորը, Երևանի բերդը,Մորը հիշեց՝ պարթև ու արխալուղ հագին, —Եվ սկսեց թերթել...նախ թերթում էր այնպես, աննպատակ,Հետո աչքին ընկավ մի բայաթի,Սկսեց կարդալ մի հատված,Հետո խորասուզվեց — և մինչև առավոտիՇողն առաջին ընկավ սենյակից ներս —Նա կարդում էր, կարդում էր, մոռացած, որ պիտիՇուտով թողնի ամբողջը և ելնի վեր...Երկա՛ր, երկա՛ր կարդաց: 
— Մի երկու տեղՆկատեց փոքրիկ վրիպումներԵվ մատիտով ուղղեց: 
— Հետո թեթևԱյլ ուղղումներ արավ, — սակայն անվերջԳիտակցության տակից, իր էությանՄութ խորքերից, ուր միտքը վախում էր թափանցել —Տագնապալից աճում էր ահանման մի բան՝Կասկածի պես անորոշ ու անձև...Արդեն մոտենում էր առավոտը և նա պիտի գնար,Սակայն կարդում էր դեռ, — և հանկարծՏագնապալից այն միտքը անհնարԲարձրացավ, ցցվեց ուղեղում զարմանալի ուռուցիկ ու պայծառ: 
—Ի՞նչ է ասում այդ գիրքը և ի՞նչ բարբառում.Զուր չէ՞արդյոք վատնել անհատնելի ձիրքը.Եվ չի՞ արդյոք եղել իր ողջունած հեռունՄի թիար անվատթար, — և այդ գիրքը՝Իր արյունով, սրտի յուրաքանչյուր նյարդով,Իր վերջին ճիգով հորինած —Չէ՞ արդյոք խեղճության ու սխալի ադյունք՝Սերունդների երթին ի վնաս...Վաղո՛ւց են չարաշուք այդ խոհերը խոցելԱնօգնական իր սիրտը, — սակայն ամեն անգամՀենց որ հանել է գիրքը և կարդացել —Ինչ-որ անհուն մի բան:

Զարմանալի մի բան՝ կարոտիՈւ թովչության նման անհասկանալի —Ողողել է իր սիրտը և կոկորդումԻբրև արցունք՝ հորդել...Օ՛, անձկալի Ժամեր միայնությա՜ն, ընդվզո՜ւմի, խոհի՜,Ոգու ըմբոստության ու կորովի, —Ստեղծագործ մտքի թռի՜չք ամեհի՝Ճգնության պես անձուկ ու թովիչ...Եվ հայրենի բարբառը որոտաձայն, հախուռն,Ոգու անեղծ հրով սրբագործած, —Եվ խորախոց խոհերը տարիներում անդուռ —Միթե սո՞ւտ է բոլորը և փորձա՞նք...Միթե սո՞ւտ է բոլորը, ոգու սայթաքո՞ւմ, —Եվ ամենը, որ եղել է կյանքումԻր երազանքը սուրբ, իր ըղձանքը թաքուն —Անիմա՞ստ է եղել, ինչպես հորձանքով,Գոսն օրերի դժնի հորձանուտով տարվածԹղթե չնչին նավակ կամ տաշեղ, —Եվ իր իյանքը ամբողջ եղել է սին մի հարց՝Աննպատակ ուղղած և ամպաշեն...Բայց ո՜չ. ի՜նչ էլ լինի — այնուամենայնիվՀո չի՞ ստում կարկաչն այս բարբառի,Այս երգեցիկ գրքի երգանման ձայնը,Որ դիպչելով կյանքի հազարամյա քարին՝Պիտի ճեղքե այդ քարը, այդ ժայռակուռ պարիսպը,Պիտի բանա թեկուզ փոքրիկ կածան,Որ դպրությունն անցնի ու հորդանա, ինչպեսՋինջ առուն է անցնում ջրանցքներով բացած: 
—Ո՜չ. չ՜ի ստում բարբառը. — ահավասի՜կ գարնանՀեղեղների նման որոտում է իր դեմ, —Եվ նա կարդում է հափշտակված, կարդում է բարձրաձայն,Իսկ դուրսը — առավոտ է արդեն: 
—Իսկ եթե չի՜ ստում այն կասկածըԵվ ստում է այս գիրքը... — ՆաՏագնապասիրտ՝ գրքի նախաբանը բացեց,Մի երկու տող կարդաց — և գազազածՊատրաստվում էր արդեն շպրտել գիրքը դեն, —Երբ աչքերի հանդեպ ահասաստՀառնեց, կանգնեց հանկարծ մի բարի դեմք...Այդ նա՜ էր — ուսուցի՜չը: 
— Դեմքով բարի,Ե՜վ հարազատ, և՜ սառը, խստաբարո,Բարեկամի նման մտերիմ,Ե՜վ անհողդողդ, և՜ մեղմ, և՜ անսահման ներող —Նայեց նրան մի պահ, աչքերը սևեռեցՆրա հոգու խորքը — և մարմարի պես նուրբՁեռքը եղբայրաբար գրքի վրա դրեցԵվ մրմնջաց հանգիստ. — Թո՝ղ, Խաչատո՜ւր: 
—Այնքան քնքո՛ւշ էր ձայնը — և, միևնույն պահին,Ահասաստ էր, ինչպես մահվան պատգամ,Եվ նա հիշեց հանկարծ. — այն ցուրտ ճանապարհինԴեպի լյառը Մասիս — մի անգամԱյդ միևնո՜ւյն ձայնով նա՝ ուսուցիչը՝Զսպեց իրեն, երբ ինքը մի գյուղացուՈւզում էր սառցապատ ճանապարհից գցել,Որովհետև այդ բութ գյուղացինՀամոզել էր, թե ինքը գիտե ճանապարհը,Բայց հասցրել էր իրենց անդունդի, —Եվ այժմ, նո՜ւյն ձայնով, նա հորդորում էր հարԱնդավաճան մնալ իր ուխտին: 
—Եվ նա մնաց: 
— Հապճեպ մի շարժումովԳիրքը ծալեց, դրեց արկղում ավանդական,Հետո հավաքեց նամակները ու միԴառն հայացքով — երկա՛ր, վերջի՜ն անգամԴիտեց թղթերը, արկղը, պատերը սենյակի,Արկղը փակեց, հագավ վերարկուն,Գլխարկը դրեց կռնատակին —Եվ ելավ դուրս: 
—Առավոտ էր արդեն: 
— Այգիների վրաԱրդեն փռել էր իր լույսը ծիրանեգույնԱրարատյան արևը — և հուրհուրանԱռավոտվա միգումՀեռուն, հորիզոնի վաղընջական ծիրումԱրթնանում էր Մասիսը վեհափառ,Որպես լուսե ցնորք, որպես հեռուԲարեկամ անդավաճան, կամ եղբայր:
Գիշերը չէր քնել: 
— Հոգնած էր, վաստակած,Խոհերը խառնիխուռը և վրդովյալ, —Հոգնած էր ու տխուր, — երբ դուրս եկավ սակայն—Առավոտվա վեհությամբ թովված՝Զգաց հանկարծ իրեն այնքա՛ն թեթև,Եվ այնքա՛ն, այնքա՛ն թարմացած,Որ ամե՜նը, ամե՜նը, որ մնում էր ետևը,Իբրև ցնորք անցած —Թվաց անգին ու քաղցր, հեռու ու անիրական,Սրբագործված, ինչպես ոսկեղեն հուշ —Եվ նա քայլեց հաստատ, քայլով սովորական,Ինչպես գնում են գործի, որ կարևոր է հույժ:
Դեմը — դաշան էր անծայր, իսկ հեռվումՄասիսը,Լյառն այն վսեմ, որի ճանապարհով մի օրԲարձրացել էր ինքը և սառցանիստ Գեղեցկությամբ գերվել: 
—Եվ այժմ, մենավորՆա գնում էր կրկին դեպի հեռուն այն լուրթ,Դեպի լյառը անհաս ու վեհանիստ, —Դեպի գագաթը բարձր, որ իր ժողովուրդըՀամարել է հավետ իր գոյության խորհուրդը, —Որ ճաշակե այնտեղ հավերժական հանգիստ...
1933. II. 20
ՄԱՀՎԱՆ ՏԵՍԻԼ(
Կոտորա՛ծ, կոտորա՛՜ծ, կոտորա՛ծ...ՍԻԱՄԱՆԹՈ
ՄՈԻՏՔ
Քերթության ոլորապտույտ ճանապարհներովԱնհանգըրվան անցած տարիներ երկարաձիգ,Սիրտս կիզած բազում արևների հրով,Խուսափելով ընդմիշտ երգերից դյուրածին,Ահա զգում եմ ինձ կրկի՜ն անօգնական,Ահավորված, ինչպես բարձր լերան առջև—Որի ոլորտներով կրկի՜ն պիտի գնամ,Եվ չգիտեմ՝ ընկնե՞մ պիտի արդյոք, թե՞ վաստակած հանգչեմ…
Արդ՝ մանուկ եմ ես նորից, և՜ անուժ, և՜ դողահար,Անհամարձակ, ինչպես աշակերտ, ուժերիս ու գրչիս անվստահ, —Լեզվիս վրա կսկիծ, և՜ ջերմություն, և՜ վահր՝Աչքերս հառել եմ անցյալին՝ ապագայի նժույգը նստած: 
—Ձե՜զ եմ հառել աչքերըս, ո՛վ անցյալի վսեմ քերթողահայրե՜ր,Գագաթնե՜ր Մտքի ու Հանճարի և
Քերթության պետե՜ր, —Քե՜զ, անհույզ, մարմարյա Հոմերո՜ս, որ երգել ես հերոսների մահը,Սակայն խաղա՛ղ սրտով, մի մանկական հեքիաթ իբրև թե: 
—
Եվ քե՜զ, լատինական փառքի հռչակը ավետողՈ՛վ դյուցազնական և բարբարոս Վիրգի՜լ,Որ ընթացել ես թեև հելլեն հանճարների սրբագործած հետքով,Սակայն ինքնահուն է եղել պղընձյա արշավանքը երգիդ:
Եվ քե՜զ, արեգակնական հանճար, շռայլորեն փարթամ Ֆիրդովսի՜,Բազմաբղետ, ինչպես Արևելքը, գանձերով ու արկածներով հարուստ,Որ հանճարիդ այնքա՛ն անայլայլ և իմաստուն լույսովՆերբողել ես շահերի սխրությունները սին, իբրև ուղի անմեռ, որ տրվում է վերուստ...
Սակայն բոլորդ միասին թվում եք ահավասիկԱպագայով լեցուն աչքերիս, որ անցյալին եմ հառել ահալի,—Ո՛վ դուք, զառամյալ մանկության հիշատակներ վսեմ, —Այնքա՛ն թոթովախոս ու միամիտ...
Ձեր երգը միամիտ մանկության և ոգու երջանիկ անգիտության,Եվ կարծեցյալ փառքի, և ճորտության դժնի,Բայց և հանճարափայլ պարգևն էր՝ մեզ տրվածՀի՛ն դարերի տքնությունից ազնիվ: 
—
Այլև ներբողել է ձեր երգը հերոսություն ու փայլ,Խիզախների վսեմ արշավանք և այրերի դաշինք,Նշել է քերթության լուսազարդ ճանապարհ,Փառք անմահական՝ բազմած մարմարիոնյա նժույգների բաշին: 
—Բայց անցյալը այն, այն ուղին, այն ճանապարհը չարչարանաց,Որին ես ահավասիկ ուզում եմ մոտենալ —Չ՜ե լյառ հերոսության, կամ վեհության ուղի, կամ փառքի ճանապարհ,Կամ իմաստության պարտեզ, կամ ոգորում ոգու, կամ տքնություն անահ...Եվ այն տեսիլը, որ՝ տարիներից հառնած՝Ծառացել է ահա իմ վարանոտ ու զարհուրյալ հայացքների դեմ —Ո՜չ փառքի գագաթ է խոստանում, ո՜չ քերթության Պառնաս,Ո՜չ անգամ փողփողյալ տողերի անմրցելի հանդես: 
—Այդ տեսիլը դժնի է և ժանտաժանտ, անփայլ է և գոսնական,Եվ զարհուրելի է, ինչպես զառանցանք, և անիմաստ է հավետ, —Ո՛վ անցյալի պայծառ քերթողներ, ձեր երգը հերոսականԹող դարերի՜ն մնա ձեր հեռավոր, ձեր օրերի՜ն անէ: 
—
Ձեր մարմարիոնյա և դաշն դեմքերի փոխարեն,Իբրև վարպետ միակ, իբրև անկաշառ մարգարե —Ահավասիկ հառնում է մռայլ միջնադարիցԵվ կանգնում է դեմս, ո՛վ տառապյալ հանճար, քո կերպարանքը քարե: 
—Անցյալի արնակարմիր տեսիլներից շշմած հայացքներիս հանդեպ,Որ ուղեցույց են հայցում, և՜ առաջնորդ արդար, և՜ կորովի հանճար —Պատկերելու համար Անցյալի խավարից հառնած զարհուրանքը—Դժոխքի դժնի մշուշից բարձրանում է ահա քո դեմքը բազմաչարչար...Զարհուրանքի սովոր աչքերով, որ խորն են ու գերող,Դու նայում ես ահա ոգուս խորքը, երկա՛ր նայում ես ոգուս խորքը,—Եվ բռնում ես ձեռքս, որ ինձ առաջնորդես մռայլ ուղիներով,Ինչպես Վիրգիլը լուսավոր, որ ցույց տվեց մի օր քեզ երկնային դժոխքը: 
—Ահավասիկ գնում ենք քեզ հետ միասին, աշակերտ ու վարպետ,Քերթության թոթովախոս մանուկ և այր բազմավաստակ,Մեր խոհերով, մեր կյանքով, մեր երգերով անհունորեն տարբեր,Բայց և հարազատ ու արնակից, իբրև միևնո՜ւյն մարդկության երկու տարբեր հասակ: 
—Ընկնում ենք քեզ հետ միասին մենք ճանապարհ երկար,Եվ մեր առջև ահա իր հորձանքն է ձգում արնափրփուր մի գետ,Որ բաժանում է դժնի անցյալից այս լուսավոր ներկան, —Եվ մենք նստում ենք Մտածումի նավը, որ նավարկենք քեզ հետ: 
—Գնում ենք ահավասիկ քեզ հետՔերթության ու Խոհի դժվար ճանապարհովԴեպի ափը դեմի՝ ամե՜ն հույս ու հավատ թողնելով այս ափին,Եվ Մտածումս ահա, որպես մշտնջական ու կորովի Քարոն,Նավարկում է դեպի Անցյալը, դեպի Անցյալը դառն, դեպիափը Մահվան ու Սարսափի…
Ա
Մենք ափ ենք ելնում միասին և նայում ենք մեր շուրջը մի պահ. —Լռություն է, մռայլ մառախուղ, իսկ վերից գունատ մի մահիկԻր մեռյալ լույսի հետ մեկտեղ տարածում է տխրություն ու ահԱյդ անծիր եզերքի վրա անսահման Սոսկումի ու Մահի:
Քայլում ենք, իրարու բռնած, քայլերով տարտամ, երերուն,Անուղի, ինչպես մոլորված երկու կույր, կամ անօգ մանուկ:
Միևնո՜ւյն մառախուղն է բռնել թե՜ մոտիկը մեր, թե՜ հեռուն,Միևնո՜ւյն լռությունն անհուն:

Խտանում է մեր դեմ մառախուղը. — ժայռեր են կարծես ու քարերՊարսպի նման բարձրացել և բռնել ճանապարհն անդարձ: 
—Մոտենում ենք մենք ժայռերին — և տեսնում ենք վիթխարի ծառեր,Եվ մտնում ենք ահա խավարով ու ահով լեցուն մի անտառ: 
—
Ծառերի միջով վիթխարի գնում ենք դանդաղ մենք առաջ,Կանգնում ենք, ականջ ենք դնում լռության մեջ երկար ու երկար,—Եվ ահա հնչում է մթին անտառի խորքից մի հառաչ. —Այդ ե՞րգ է արդյոք, հեկեկա՞նք, թե տրտունջ՝ քնարով երգած: 
—
Լսվում է ապա մոտիկից մի հանդարտ, դանդաղ ոտնաձայն.Մոտենում է մեկը. դեպի մե՜զ, դեպի մե՜զ է գալիս ահա նա.Եվ ահա — ծառերի ետևից ելնում է մի այր գլխաբաց. —Վարդապե՞տ է նա, մուրացի՞կ, թե՞գեղջուկ, աղքատ քահանա: 
—
Լուսնի սառ լույսերով ողողված՝ մոտենում է նա երերունՔայլերով, կանգնում է մեր դեմ, — ուրվական է կարծես նա ցավի. —Փոքրիկ է. նիհար. կիսամերկ. ճակատին պսակ է կրում,Եվ ձեռքին բռնած նա ունի մի հսկա արծաթյա տավիղ:

Հասնում է մորուքն սպիտակ մինչև սրունքները նրա՝Սպիտակ սավանի նման ծածկելով մերկությունը ծերի.Հայացքով տխուր ու անօգ նայում <է>	նա լուռ մեր վրա,Եվ ապա, դառնալով Վարպետին, նա ասում է ձայնով մտերիմ.
« — Վարպե՜տ, օ՛հ, ես է՜լ քեզ նման մի գիշեր աշխարհից անցա,Ապրեցի, իբրև վանական, հայրենի եզերքում քո ծովի.Բայց չքնաղ հայրենիքը քո — ինձ համար հայրենիք չդարձավ,Եվ ծովը ձեր այն ծիծաղկուն, — չբուժեց իմ սիրտը ցավից:

Աշխարհում շաչող հողմերից այն կղզում ապաստան գտած,Զգեցած սևասև սքեմ՝ ես տավիղը սակայն սիրեցի.Եվ տավիղը շեփոր դարձըրած՝ քերթության պարտեզը մտա,Որ կորած հայրենիքս երգեմ և անցյալը նրա հրածին: 
—
Երգեցի ես ձայնով առնական ամրոցներն ու բերդերը հայոց,Ոստանները հայոց արքայից, պալատները նոցա փառահեղ.Երգեցի Կարմիր Ավարայրը, Մասիսը՝ աստղերին հայող,Ձգտելով հին փառքը հայոց սրտերում անմար միշտ պահել:

Քնարով մարտի կոչեցի ես նոցա՝ հանուն անցյալի,Կոչեցի ելնել վերստին, թոթափել փոշին բարբարոս, —Կոչեցի արժանի լինել մեր նախնյաց փառքին պանծալի՝Վառելով ջահերն անցյալի, իբրև նո՛ր փրկության փարոս: 
—
Եվ երգս իզուր չհնչեց: 
— Հայրենի եզերքից քո լուրթԹռչելով, իբրև հրավեր, դեպի հայրենիքն իմ հեռու —Նա ոտքի հանեց քաջարի այրերի անմահ մի սերունդ,Որ ելավ գերության փոշուց հայրենյաց համար կռվելու: 
—
Եվ թեև քենով բարբարոս փորձեցին նոքա, դարավորՈսոխները հայոց աշխարհի, մեզ արյամբ ողողել կրկին,—Բայց վսեմ մեր երթը եղավ անցյալի փայլով փառավոր,Եվ խաղա՜ղ սրտով ես մեռա՝ մինչև մահ քնարը ձեռքիս»: 
—
Ասաց — և խփեց քնարին նա մոմե մատներով դեղին,Աչքերում ամեհի մի հուր, մորուքով մերկությունը ծածկած, —Եվ ձայնը նրա քնարի, որ նման էր ձայնին թիթեղի,Հնչում էր, ինչպես մի հիվանդ, մահամերձ ընկած մանկան լաց:

Եվ տավիղն հնչելով հեռացավ, խարխափով մտավ նա նորիցԱնտառի խորքը խավար, ուր տիրում էր տագնապ ու հառաչ: 
—
Մենք երկար լսեցինք նրա քնարի հառաչքը խորին,Մինչ սուզվեց, լռեց նա հեռվում...Եվ անձայն անցանք մենք առաջ: 
—
Բ
Գնում ենք մենք ահա կրկին անտառով այդ մութ ու խավար.Ծառերի ճյուղերն անտերև քսվում են դեմքերին մերթ մեր,Եվ թվում է մեզ, թե նոքա չորացած մատներ են նիհար,Եվ թվում են ծառերն անտառի — սարսափից քարացած դեմքեր:

Գնում ենք անտառով երկար, և ինչքան խորն ենք մտնում —Լցվում է անտառը այնքան հառաչի ու լացի ձայներով,Մանուկներ են կարծես զառանցում, ծերեր են հռնդում մթնում,Սերունդներ են կարծես կարկառում բազուկներ գրկող ու գերող:

Բայց ահա երևում է հեռուն տագնապով թարթող մի կրակ,Թարթում է նա մերթ խավարում, ու կրկին տագնապով մարում:
Մենք քայլում ենք նրա ուղղությամբ, մոտենում ենք ահա մենք նրան,Եվ տեսնում ենք արդեն մոխրացած, համարյա հանգած մի խարույկ:

Խարույկի շուրջը թափված մենք տեսնում ենք զենքեր, ոսկորներ,Մարդկային գանգեր, հնօրյա զրահներ, մի հին հրացան: 
—Եվ տեսնում ենք ապա, այլայլված հայացքով նայում ենք երբ վեր —Ծառերի ճյուղքերից կախված կմախքներ՝ տապից չորացած:

Այս դժնի պատկերից սարսած՝ ուզում ենք արդեն կիսամարԱյդ խարույկը թողնել ու գնալ, ընթանալ կրկին, երբ հանկարծ,Ծառերի ետևից ելնելով երևում է կիսամերկ մի մարդ՝Սևահեր, ահագին գլխով, ոտքերը ոլորուն ու կարճ:

Գաճաճ է կարծես՝ հրաշքով անտառի խավարից ելած.Աչքերը շանթեր են թափում, ցայտում են կայծակներ ու կիրք.Վիթխարի գլուխը կարծես տնկած է ուսերի վրա.Ակնոցներ ունի նա դրած, և ձեռքին բռնել է մի դիրք:




 --------------------------------------- 


Նայում է շանթող աչքերով նա մի պահ աչքերի տակից.Նստում է ապա կիսամար խարույկի մոխիրի վրա,Եվ հսկա մի գնդի նման ցնցելով գլուխն ահագին՝Ասում է ձայնով կանացի ցուցամատը ճակատին դրած.
« — Այս խարույկը ե՜ս վառեցի աշխարհում ձեռքերով իմ թույլ,Եվ տասնյակ տարիներ բորբոքված՝ նա ցրեց շողեր ու կայծեր, —Իմ ամբողջ կյանքում կռացած՝ փչեցի ես անխոնջ ու անդուլ,Որ երբե՜ք, երբե՜ք չմարի նրա հուրը — և հա՜ր առկայծե:

Եվ եկան, տասնյակ տարիներ սերունդնե՛ր եկան բորբոքված,Այրեցին սրտերը թափուր աշխարհում վառած իմ հրով, —Հայրենի երկրի խավարում սփռեցին հուր ցնորք ու կայծ.Այստեղի՜ց զրահներ առած գնացին Ֆահրատն ու Կարոն: 
—
Ես վրե՜ժը կյանքում երգեցի թշնամու հանդեպ հնօրյա.Իմ քնարը, գրիչն իմ հատու — սրբազան մրրի՜կ սերմանեց, —Բայց նստած եմ կրկի՜ն ահա ես խարույկիս մոխիրի վրա —Եվ շրթերս թորում են հիմա նախատի՜նք միայն ու անեծք»...
Վեր թռավ հուզված նա տեղից, շպրտեց գիրքը մի կողմ,Կռացավ խարույկի վրա և կրկին սկսեց փչել. —Ելնում էր շունչը կրծքից մի խռպոտ, փայտյա աղմուկով,Եվ խարույկը չէր բորբոքում... 
Եվ կանգնեց նա ոտքի ու գոչեց.
« — Բարձրացի՜ր, ելի՜ր խավարից, ո՛վ ռազմի երգերի գուսան,Հնչեցրո՜ւ քնարդ կրկին, թող ձայնը նրա շառաչե՜. —Թող մարտի՜ նա կոչե կրկին բանակները մեր սրբազան,Ե՜վ զենքերը թող որոտան, և՛ ռազմի սրերը թող շաչեն»: 
—
Այսպես նա կանչեց, — և ահա, անտառի խորքից ելնելով,Մոտեցավ մեզ մռայլ մի մարդ՝ մազերը գանգուր ու խռիվ.Վիթխարի ճակատ նա ուներ. հայացքը խրոխտ ու խելոք.Իր ձեռքի պղնձյա շեփորով շեփորեց նա պայքար ու կռիվ:

Բայց շեփորը՝ ռազմի ամպագոռ, շառաչուն երգի փոխարենԱրձակեց խռպոտ մի հառաչ, որ նման էր քամու կաղկանձի.Բայց նրանց մեռյալ աչքերում ամեհի հուրեր նա վառեց,Եվ գաճաճն սկսեց, պարել — խելագար, խնդությամբ անծիր...
Քարացած՝ մենք նայում էինք վիթխարի գլխով այդ մարդուն,Որ վայրի մի պար էր պարում կաղկանձող նվագի ներքո,Իսկ վերից, խավարի միջից, պահակի նման մշտարթուն,Զառամյալ լուսինն էր նայում՝ հմայված պարով ու երգով: 
—
Իսկ ծառի ճյուղերից կախած կմախքները այն չորացած,Շարժելով ծնոտներն իրենց սկսեցին ամեհի կափկափել, —Եվ լուսինը, ի վերուստ տրված իր ժպիտը անդարձ մոռացած,Սկըսեց քրքջալ և վերից մեր գլխին պաղ մոխիր թափել…
Գ
Մենք թողինք պարող գաճաճին և ռազմի շեփորով մարդուն,Եվ կրկին դանդաղ քայլերով քայլեցինք անտառի միջով, —Երբ թնդաց հանկարծ անտառում մի երկինք հասնող դղրդյուն,Եվ անտառը լցվեց ծայրեծայր բարձրաձայն լացով ու ճիչով:

Սարսափած վազեցինք մենք առաջ ծառերի միջով անտառի,Անպաշտպան կրծքերս նրանց ճյուղքերի հարվածին բացած, —Եվ այդպես երկար վազելով — դուրս եկանք հանկարծ անտառից
Եվ փռվեց աչքերիս առջև — ամայի, ընդարձակ մի բացատ:

Ողողված կարմրավուն լույսով — ձգվում էր բացատն ընդարձակ,Ամայի, ինչպես անապատ, անպտուղ, քարքարոտ ու լուռ: 
—Այդ մռայլ բացատի մեջտեղում, հրաշքի նման բարձրացած,Ցցվել էր ժայռերից կերտած մի կարմիր, կոնաձև բլուր:

Մենք նայում էինք բլուրին՝ աչքերս, սարսափից չռած,Այնտեղից ռազմի մի շեփոր կանչում էր խրոխտ ու առույգ.Վառվում էր բլուրի գլխին բարձրաբերձ բոցով մի կրակ,Թվում էր, թե վառել են այնտեղ մի հսկա տոնական խարույկ: 
—
Ոլորուն մի ուղի էր տանում բացատով դեպ բլուրն այդ թեք,Քայլեցինք ուղիով այդ ոլոր, — և ահա, բլուրին չհասած,Հանդիպեց, կտրեց մեր ուղին մի ինչ-որ կերպարանք անդեմ,Մի, կարծես դժոխքից ելած, անսահման դժնի արարած:

Դա մա՞րդ էր, ուրո՞ւ, թե մի դև՞, — դժվար էր որոշել իսկույն: 
—Նման էր հսկա մորեխի, շարժվում էր թռիչքով թեթև.Մնում էր մի պահ իր տեղում — և հանկարծ թռիչք էր անում:
Կարճ, հատու, ինչպես դաշտերում մորե՜խն է թռչում տեղից տեղ:

Այդպիսի թռիչքով հատու ծառացավ երբ նա մեր առաջ —Սկզբում տեսանք մենք միայն ոսկորի և մսի մի կույտ.Կարծես մեկը առել էր մի խուրձ ոսկորներ և խառնել էր իրար»Իսկ հետո — իրարու կապել, խառնելով ազդրեր ու գլուխ:

Երբ մի քիչ երկար նայեցինք ոսկորի ու մսի այդ կույտին —Տեսանք, որ կմախք է դա մի՝ գլխի տեղ — երկաթյա մեքենա,Ձեռքերը տեղերից պոկած, գլուխը հագցրած ոտին,Իսկ սրտի փոխարեն — կրծքում պողպատյա զսպանակ դրած:

Ներքևից, ձախ ոտի մոտից, գլուխը նայում էր վերև՝Աչքերից շանթեր թափելով, ատամները քսելով իրար.Աջ ոտի մատներով մի պահ նա գունատ ճակատը քերեց —Եվ այսպես նա խոսեց՝ ներքևից ցասումով նայելով մեր վրա.« — Ո՛վ դուք, որ մտել եք ահա այս մռայլ անտառը Ահի, —Նայեցե՜ք հատյալ կմախքիս և գլխիս՝ պոկված իր տեղից. —Աշխարհում որոճում էի ես խոհեր կռվի ու մահի,Եվ գլխի փոխարեն ունեի մեքենա՝ շինված թիթեղից: 
—
Ես սրտի փոխարեն ունեի իմ կրծքում պողպատ զսպանակ,Անծանոթ էր կյանքում ինձ համար ամենայն վարանում ու ահ.Մեր երկրի արի այրերից կազմեցի ես մե՜ծ մի բանակ,Եվ մեր սև դրոշի վրա գրեցի «Հայրենիք կամ Մահ»:

Գնացին նոքա, այդ արի զինվորները, Երկիրն Ավետյաց,Տիրում էր այնտեղ բռնություն, և՜ ոճիր, և՜ կյանք անազատ.Գնացին նոքա՝ սրբելու մեր դեմքից նախատինք ու լաց,Բայց երկիրն արյամբ ողողեց տագնապած Արքան այն գազան:

Հանելով բարբարոս հորդաներ — նա քանդեց մեր շեները բոլոր,Մեր մանկանց արյա՜մբ արբեցավ՝ թաքնըված որջում արքունի, —
Եվ ահա, վրեժով լցված, դժոխքի հանճարին դիմելով,Ուխտեցի ըմպել մի բաժակ բռնակալ Արքայի արյունից:

Ես գլուխս դարձրի այնժամ դժոխքի մի գոռ մեքենա,Բայց, դժբախտ փորձի ժամանակ, Արքայից հեռու նա պայթեց,—Եվ խփեց — խորտակեց նա ինձ... 
Իսկ Արքան կենդանի մնաց,Եվ, իբրև դևի տրիտուր, նախճիրներ նյութեց ու ջարդեր...
Եվ մնա՛ց նա կենդանի...Կենդանի նա մնաց... 
Վա՛յ ինձ...Աշխարհից հեռացա ես այսպես՝ իմ ուխտը թողած անկատար...Եվ ո՜չ մի կաթիլ չխմած արյունից այն Հրեշ-Արքայի՝Ես կյանքից ընդմիշտ հեռացա...Եվ չունե՛մ հանգիստ ու դադար»...
Ասաց — կափկափեց կրկին ատամները թափով մի ահեղ,Աչքերից շանթեր արձակեց, — և հանկարծ թռչելով տեղից,Սկըսեց թպրտալ օդում, թռչկոտել, ճչալ ու վայել,Լցնելով բացատն աղմուկով ոսկորի և շաչող թիթեղի: 
—
Թռչկոտում էր նա խելահեղ, կատաղի դառնությամբ վայում,Դառնում էր օդում, ինչպես հոլ, և ճիչեր արձակում ցավի, —Մենք դիտում էինք քարացած, սարսափած աչքերով նայում,Երբ հանկարծ մոտեցան նրան երկու այր դեմքերով կավիճ:

Բուսնելով կարծես խավարից մոտեցան նրան երկու այր,Երկու մարդ սևազգեստ, մռայլ, կրծքերին պղնձյա նշան.Կմախքներ էին զգեցած զգեստներ մթին ու մռայլ,Ձեռքերին ոսկորներ բռնած, ինչպես գոռ մարտի դրոշակ:

Ելնելով կարծես խավարից՝ մոտեցան նրանք այն հոլին,Որ ցատկում ու դառնում էր օդում և ճիչեր արձակում ահեղ, —Եվ մեկը նրանցից, որ ուներ հայացքներ՝ մռայլ փայլով լի —Սկըսեց ձեռքերով օդում, նրա շուրջը շարժումներ անել:

Հիպնոսող բժիշկն է ինչպես ներազդող շարժումներ անում՝Հիվանդի առջև շարժելով պսպղուն մի գունդ, կամ բյուրեղ —Նա շարժում էր այդպես մի ոսկոր, կրկնելով անհայտ մի անուն,Հոնքերի տակից ցայտելով կրակներ կարմիր ու հուրեր:

«Հըդահյո՛ւն, Հըդահհյո՛ւն, Հըդահյո՛ւն» — ձայնում էր կանչով շառաչուն,Ձեռները կարոտով օդում հոլաձև մարդուն տարածած,«Խա՛ն-Բա՛ն-ո՛տ, Խա՛ն-Բա՛ն-ո՛տ , Բա՛ն-ո՛տ »Բա՛ն» — ձայնակցում էր նրա հառաչինՈւղեկիցը նրա՝ ամեհի էքստազում ինչպես վերացած:

Այդ մռայլ կանչերի ներքո հոլատիպ մարդը քիչ-քիչՍկըսեց թուլանալ, հանդարտել, — և ահա ընկավ ուժասպառ.Ցնցվում էր մի քանի վայրկյան իր գլուխը միայն ահագին,Բայց նա էլ հանդարտվեց ահա... 
Եվ տիրեց, լռություն անբառ: 
—
Մենք նայում էինք քարացած պատկերին այդ մութ ու հոռի,Եվ ուզում էինք հեռանալ, ընթանալ բացատով կրկին.Երբ հնչեց բլուրի գլխից հռինդը ռազմի շեփորի,Եվ լսեց աղմուկ, ոտնաձայն — ներքևից, անտառի խորքից:

Լսելով ձայնը շեփորի — վեր թռավ տեղից հոլաձևԱյն կմախքը, կամ մարդը կրկին ճակատին արնաթոր վերքեր, —Մի քանի վայրկյան քարացած, ականջը շեփորին, նա լսեց: 
—Եվ քամու նման սրընթաց — երեքով սլացան ներքև:

Շռինդը ռազմի շեփորի թնդում ու կանչում էր մինչդեռ,Ձայնում էր բլուրի գլխից, ինչպես կոչ, երթի աղաղակ, —Եվ լսվում էին ներքևից, անտառից — ճիչեր ու կանչեր,Հավաքվում էր կարծես անտառում և երթի էր ելնում մի բանակ:

Վերևից, բլուրի գլխից հնչում էր շեփորը, կանչում,Տագնապով, ինչպես ահազանգ, — և ձայնին նրա զուգահեռ՝Լսվում էր հառաչ, ոտնաձայն, մի զանգ էր հեռուն ղողանջում,Եվ վառվում էին անտառում բազմաթիվ կրակներ ու ջահեր...
Դ
Մենք լսում էինք, քարացած, շեփորի ձայնը դժնի,Որ վերից, բլուրի գագաթից, հնչում էր ամեհի թափով, —Երբ ահա ներքևից, անտառից, ողողված ցոլքերով լուսնի,Սկըսեց ելնել ու հոսել դեպի մեզ — հսկա մի թափոր:

Շարժվում էր թափորը՝ լուսնի սպիտակ լույսով ողողված,Ահագին, ինչպես մարդկային վիթխարի մի գետ, կամ հեղեղ.Ձիերի խրխինջ, բառաչյուն, մարդկային հեկեկանք ու լաց,Զենքերի շաչյուն, թմբուկներ, կրակներ կարմիր ու դեղին, —
Այս ամենը խառնըված իրար, գալիս էր դանդաղ դեպի մեզ,Կամ դեպի բլուրն էր գնում՝ անսալով շեփորի ձայնին: 
—Քաշվեցինք զգույշ մենք մի կողմ, որ հորձանքը մեզ չճզմե,Կամ չնչին տաշեղի նման մեզ հանկարծ իր հետ չտանի:

Մոտենում էր թափորը դանդաղ, հոսում էր հանդարտ ու ահեղ,Հեղեղի նման հորդանում՝ բերելով աղմուկ ու հառաչ,Ցնծության ճիչեր խելագար, զառանցանք ու վիշտ խելահեղ,Ոսկորի ու մսի մխրճանք, երկաթի շռինդ ու շառաչ:

Մոտեցավ թափորն ահա մեզ և դանդաղ սկսեց անցնելՄեր չռած աչքերի առաջով, երազի նման մի դժնի: 
—Մենք նայում էինք քարացած, սարսափով անհուն ու անծիր,Ողողված սպիտակ լույսով այն ահից դալկացած լուսնի:

Գալիս էր ամենից առաջ վիթխարի հասակով մի մարդ՝Չոր, բարակ, հսկա ճակատով, բեղերը սափրած, բայց կլորՄորուքով, ինչպես քահանա, հայացքով խոնարհ ու հանդարտ,Իր գունատ, մահատիպ շրթերով մի ինչ-որ աղոթք երգելով:

Մաղերին եղյամ էր ցանել մառախուղը կարծես Հյուսիսի,Որ շողում էր ալեզարդ գլխին, ինչպես սառը, օտար լույսի փայլ.Նա տխուր շարական էր երգում աստծո որդի Հիսուսին,Բայց բառերը խառնում էր իրար՝ հորդելով անհարթ մի բարբառ:

Իր բարակ, ոսկրոտ մատներով նա բռնել էր մի գանձարան.Աջհամբույր են փոքրիկ ժամերում հավաքում նման ամանով.Թիթեղյա էր փոքրիկ գանձարանը, — և ձեռքով գրված էր վրան՝«Քաղաքական անոթ»:

Սկիհի նման սրբազան գանձարանն այդ բարձր պահած՝Երբ անցավ առաջով նա մեր — մենք տեսանք զարմանքով անծիր,Որ ճախրում է անոթի վրա, աղավնու կերպարանք առած,Սուրբ հոգու նման — մի փոքրիկ երկգլխանի արծիվ:

Այդ անոթը բարձր պահած՝ նա անցավ քայլերով դանդաղ,Անմռունչ, ինչպես քահանա, որ գանձ է հավաքում ժամում, —Եվ դեմքը նրա սպիտակ և սկիհը նրա այդ — անդարձԴրոշմված մնաց իմ հոգում — այնքա՛ն էր պատկերն այդ անհուն:

Գալիս էր ապա անտառի եզերքին մեր տեսած այն ծերուկՎարդապետը, կամ քերթողն այն հզոր՝ մորուքով մերկությունը ծածկած. —Նստած է կմախքի վրա նա մի մերկ, երերուն ձիու,Որ քայլում էր ճոճվելով, ինչպես ձիերն են քայլում ծերացած:

Իր ձիու կմախքե վզին արծաթյա տավիղն իր դրած՝Խփում էր մատներով նա չոր ու երգում ռազմական մի երգ,Եվ նրա ետևից մի քանի երգիչներ, հրելով իրար,Արշավում էին՝ նրա պես նստոտած կմախքե ձիեր:

Բայց նրանք տավիղի փոխարեն ոսկորներ ունեին ձեռներին,Որ թափով խփելով իրար՝ աղմկում էին կատաղի.—Նրանցից մեկն էր միայն, որ ուներ իսկական սրինգ,Եվ սրինգը ձայներ էր հանում չափազանց տխուր ու աղի: 
—
Պատանի՜ էր դա մի դալկահար, արցունքով լեցուն աչքերով,Եվ ձայնը նրա սրինգի նման էր ողբի ու լացի.Նվազում էր իր խեղճ սրինգով նա տաղեր վշտի ու սիրո,Խառնելով այլոց աղմուկին իր ձայնը՝ մի քիչ կանացի: 
—
Այս գունատ պատանու կողքին արշավում էր այլ մի քերթող,Նրանից ավելի տարեց, փառահեղ ճակատով և ճաղատ.Նա տավիղ ուներ արծաթե և շեփոր պղնձե — ու հերթովՆվագում էր կամ սիրո տաղեր, կամ հնչում ռազմի աղաղակ:

Եվ այսպես՝ խառնելով իրար ռազմաշունչ, ամպագոռ տաղերԵվ սիրո տխուր նվագներ — անցնում էր խումբը նոցա, —Եվ հնչում էր նվագն այդ խմբի — թաղումի նման դառնաղետ,Լցնելով սրտերը հավետ — դառնություն անկոբար ու ցավ:

Երգեցիկ այդ խմբից հետո գալիս էր մի սև դիակառք,Որ քաշում էին մարդակերպ, չորեքթաթ դևեր, կամ ձիեր.Դրված էր այդ կառքի վրա ոսկեզօծ, շքեղ մի դագաղ,Եվ նստած էր դագաղի վրա մի գաճաճ՝ դեմքով դեպի ետ:

Նախ այնպես մեզ թվաց, թե նա, դագաղի մարդն այդ գաճաճԿրում է իր մարմնի վրա՝ վիթխարի գլուխներ երկու,Բայց կառքը երբ քիչ մոտեցավ և կանգնեց մի պահ մեր առաջ —Մենք տեսանք դագաղի վրա — վիթխարի մի գլուխ և մի կուզ:

Այդ կուզն էր, որ ետ էր նայում, իսկ գլուխը նայում էր առաջ,Կոնաձև բլուրը դեպի, դեպի լույսը նրա գագաթի: 
—Իր խրոխտ, արծվային քթին ակնոցներ ուներ նա դրածԵվ խորունկ կնճիռներ ուներ սպիտակ ու նեղ ճակատին: 
—
Նա ո՜չ թե նստած էր ոսկյա դագաղի վրա, այլ մի մեծՉղջիկի, կամ բուի նման՝ թառել էր կարծես չորեքթաթ: 
—Նա կառքի անհարթ շարժումից կշռվում էր մերթ առաջ, մերթ ետ,Եվ մերթ կուզն էր բարձրանում վերև, մերթ գլուխը մի փոքր հերթափ:

Բայց այդպես չորեքթաթ կռացած՝ ձեռքերով նա իր ահագինՊահել էր վիթխարի մի թերթ, կամ դրոշ՝ շինված թիթեղից.Թիթեղե դրոշի վրա նկարված էր մի արջ թագակիր,Որ թաթի երկաթյա խաչով կոտրում էր մահիկ մի դեղին:

Անախորժ ճռինչ հանելով ընթանում էր կառքը դանդաղ,Երգեցիկ խմբի ետևից, անսալով ձայնին շեփորի, —Իսկ կառքի երկու կողքերից, քայլերով ծանր ու հանդարտ,Ընթանում էին անտառում մեր տեսած այրերը նորից: 
—
Առաջինը անտառում վառած խարույկի պահապանն էր այն հեք,Որ ձեռքին, դրոշի փոխարեն, կրում էր վիթխարի մի փուքս.Փչելով փուքսն իր հսկա՝ նա փորձում էր կրակներ հանել,Բայց հանում էր ձայներ խռպոտած, տխրագին տնքոց ու հոգոց:

Իսկ մյուսը — նրա օգնական ռազմաշունչ այն գուսանն էր, որՇանթեր էր աչքերից թափում, բարկության հուրեր ու կայծեր.—Իր ձեռքին բռնած նա ուներ պղնձյա ահագին մի շեփոր,Բայց շեփորը չէր շեփորում, այլ տխուր կաղկանձում էր կարծես:

Գնում էր նրանց ետևից կիսամերկ այրերի մի խումբ.Կմախքներ էին՝ զգեցած զանազան լաթեր ու շորեր.Մեկը խաչ էր իր կրծքին կրում, մի ուրիշը՝ դեղնած ծաղկեփունջ,Որ նավթի բուրմունք էր հանում՝ չափազանց սուր ու զորեղ:

Մի կմախք տանում էր մեջքին մազութի երկաթյա աման,Մի ուրիշը՝ հսկա մի հաշվիչ, որ նման էր փայտյա քնարի.Մի կմախք, շալակին դրած, մի դույլ էր տանում իր համար,Մի ուրիշը պահել էր գլխին ոսկեզօծ նժար վիթխարի:

Հազիվ էր այս խումբը անցել, երբ ահա երևաց ջահակիր,Սևասքեմ այրերի մի խումբ, որ գալիս էր՝ երգելով շարական.Քայլում էր այդ խմբի մեջտեղում, կապտավուն ծիրանի հագին,Մի փարթամ մորուքով վարդապետ, մի նժդեհ, մոտ վաթսուն տարեկան:

Նա կրծքին կրում էր մի աստղ, որ ցոլում էր ինչպես ադամանդ,Մի խաչ էր շողշողում փորին, որ ցոլքեր էր ցրում բյուրեղե. —Իր հուժկու ձեռքերով, իբրև դարերից մնացած ավանդ,Բռնել էր պարթև ծերունին և տանում էր թղթե մի շերեփ:

Թափորի առջևից տարվող այն փոքրիկ սկիհի նմանԱյս շերեփը և՜ս ուներ հովանի մի ոգի անլույծ. —Արծաթյա արծվի փոխարեն այս թղթի շերեփի վրաՆստել էր, իբրև հովանի, պղնձյա բաշով մի առյուծ:

Երգելով տխուր շարական, սևասև զգեստներ հագած,Քայլում էր շքախումբը նրա կրելով ջահեր մահատիպ,Եվ թղթե շերեփը ձեռքին ընթանում էր նա համրաքայլ,Անընդհատ, ձայնով անայլայլ, կրկնելով մոգական մի թիվ: 
—
Մինչ անցնում էր թափորն այս այսպես — ետևից հորդում էր արդենԱնընդհատ աճող, ծավալվող, լեռնացող մի ծով, կամ հեղեղ.Աճում էր աղմուկն ավելի, խտանում ու դառնում էր տարբեր,Մոտենում էր խորշակ մի կարծես՝ խառնելով ազգեր ու ցեղեր:

Դղիրդի նման հեռավոր մոտենում էր աղմուկ նախ մի խուլ,Երկիր էր կարծես ընթանում՝ հեղեղով արված տեղահան.Անտառ էր կարծես ճարճատում, հրդեհված երկիր էր մխում՝Սփռելով բարբարոս մի բույր, հանելով ճիչեր երկնահաս:

Ձիերի դոփյուն, զենքերի չարագույժ շառաչ, մարդկայինՀեկեկանք, օգնության ճիչեր, շների կաղկանձ հուսահատ. —Մոտենում էր այսպես հեռվից արշավանքը Արյան և Մահի,Եվ նայում էինք մենք՝ ահից կարկամած, շնչներս պահած:

Իսկ դեմից, բլուրի գլխից, կանչում էր շեփորն անընդհատ,Շեփորում էր մահու տագնապով՝ կոչելով նոցա հանդեսի, —Եվ հոսում էին դեպի նա ամբոխները այդ տեղահան՝Դեպի լյառն էին շտապում՝ Մահու ու Արյան մի ծեսի…
Ե
Հռինդով, լացով, աղմուկով, թնդալով մոտենում էր մեզԳլխավոր օղակն այդ ահեղ, հեղեղի նման թափորի.Ջահակիր թափորից հետո, այրերից հետո սևազգեստ —Զրահակիր բանակ էր դա մեծ, որ կռվի էր արշավում նորից:

Վիթխարի մի նժույգ նստած՝ ընթանում էր երթի առաջիցՀոլաձև մարդն այն ահեղ՝ ծածանած մի սև դրոշակ.Խրխնջում էր նժույգը նրա, բայց նման էր հիվանդ բառաչիԽրխնջոցը նրա նժույգի, որ քայլում էր դանդաղ և ուժատ:

Գլուխը՝ հագցրած ոտին՝ նայում էր շանթող աչքերովՆժույգի ոտների մոտից, ճոճվելով մերթ ետ, մերթ առաջ.Վառվում էր լապտերի նման, կապտավուն, ժլատ մի հրովՇլինքին դրված մեքենան, հանելով տնքոց ու հառաչ:

Իսկ նրա ետևից, իր նման նժույգներ նստած և ձիեր,Արշավում էր նրա շքախումբը՝ կազմելով ստվար մի բանակ.Ձիերի վրա նստոտած կմախքներ էին ու դիեր՝Ձեռներին սուսեր, զրահներ, հնամյա զենքեր ու դանակ:

Ընթանում էր մեկը՝ կմախքե նժույգի վրա ընկըղմած,Անգլուխ, մի ոտը կտրած, ձեռքերը կապած կռնակին,Բայց կապած ձեռքերի արանքում մի դաշույն ուներ նա պահած.Եվ փորձում էր նա դաշույնով խողխողել նժույգն իր տակի:

Հետևյալը... նիհար նժույգի ոսկորե նստուկին նստածԽեղդամահ էր՝ լեղակի պես կապույտ իր լեզուն բերանից կախած.Իր մռայլ պետի ետևից արշավում էր քայլքով նա վստահ,Գնում էր կարծես անվեհեր՝ ելնելու կրկի՜ն կախաղան: 
—
Մյուսի իրանն էր միայն երևում, լոկ այդ, և մեկ էլ —Մեջտեղից կոտրած մի սրունք, էլ ոչի՜նչ. արշավում էր այդպես.Իսկ ո՞վ էր արդյոք այն մեկի ողնաշարը մեջտեղից թեքել —Եվ դարձել էր նա հարցական նշանի նման մի պատկեր...
Ձիերից շատերի վրա, մարդկային թեկուզ հաշմանդամԿմախքի, կամ մարմնի փոխարեն — պարզապես բազմել էին սեգԶըրահներ, կամ սրեր ժանգոտած, մի դաշույն, կամ փամփուշտ անգամ,Մի ամբողջ նժույգի վրա — մի փամփուշտ, կամ հին հրազեն…
Այդ նժույգ նստած հաշմանդամ այրերից շատերը սակայնՁիերի գավակին կապած, իբրև բեռ վսեմ, կամ պարծանք —Ավարներ էին տանում — այն փառավոր մարտերում հավաքած՝Մխրճած գանգեր, սրունքներ սրբելուց պսպղուն դարձած: 
—
Այս լեզուն կտրած, կուրացած, խեղդամահ ասպետը ահաՇարել է նժույգի սանձին — մխրճած մատների մասեր.Մի ուրիշը կրում էր ձեռքին կոնքերից շինած մի վահան,Մի ասպետ փաթաթել էր մեջքին մի տրցակ կանացի մազեր:

Անցնում են, անցնում են անվերջ, գնում են շարքերով անծիր,Կմախքե նժույգներ նստած, զրահներ հագած մահաշունչ.Հնձվորներ են կարծես, որ դանդաղ դառնում են Եղեռնի հնձից,Մանգաղի ու բահի փոխարեն հրազեն առած ու դաշույն:

Բայց ահա այդ կույր, հոշոտված, հաշմանդամ շքերթի միջումԱրշավում է՝ նստած տախտակե ձողերից շինած մի նժույգ —Սևահեր, թխադեմ մի այր, որ կրակ ու բոց է շնչում,Մի ձեռքին քնար ոսկելար, մյուսին՝ հրազեն մի զույգ:

Մի փոքրիկ մորուք նա ուներ, գալարուն սևասև մազեր,Ծածկել էր թավիշե գլխարկ, և ուներ փողկապ փառահեղ,Բայց նստուկը մերկ էր նրա, հանել էր զգեստներն ասես,Որ տեսքը լինի երևի սրբազան իր դերին վայել: 
—
Իր խրոխտ դեմքին հակառակ, հակառակ առնական տեսքին՝Երգում էր կերկերուն ձայնով նա քաղցրիկ, լորձունքոտ երգեր. —Մենք լսում էինք զարմացած, նայելով առնական կրծքին,Երբ տեսանք, որ նստուկը նրա բարձրանում ու իջնում է ներքև:

Փողային գործիք նվագող վարպետի այտերի նմանՈւռչում էր նստուկը նրա և իջնում, կրկին ու կրկին, —Տեսնելով հրաշքն այս ցնցող — ա՛հ, մենք նո՜ր հասկացանք նրաԻնքնագոհ ժպիտը — և խուլ, կաղկանձող թախիծը երգի...
« — Հըդահյո՛ւն, Հըդահյո՛ւն,Հըդահյո՛ւն — երգում էր նստուկով նա իր,Խառնելով կանչին այդ — մահու հառաչանք, ատամի կրճտոց,—Անտառից բարձրանում էր այնինչ աղաղակ ամեհի ու խոր,Եվ երկինք էր հասնում այնտեղից տագնապով բարձրացող մի բոց:

Անտառից, խարույկի պես մեծ, շառայլ էր նետում դեպի վերԿարմրավուն, արնագույն մի բոց՝ այրելով հոնքերը լուսնի,Եվ լսվում էին այնտեղից սուլոցներ, օգնության ճիչեր,Ծառերի ճարճատյուն, հեկեկանք, քրքիջներ վայրի ու դժնի:

Եվ որքան գնում — ավելի ահեղ էր դառնում անտառիցԲարձրացող աղմուկն ահավոր, հեկեկանքը՝ աստղերին հասնող.Ցերեկի պես լույս էր արդեն անտառից բարձրացող հրից,Իսկ թափորը ձգվում էր էլի, ողողված շառայլով այդ նոր:

Թափորի մի ծայրը արդեն հասել էր բլրի գագաթին,Որտեղից հնչում էր, կանչում այն շեփորը — անվե՛րջ, անընդհա՜տ, —Եվ անցնում էին մեր դեմից, դեռ անցնում էին մահատիպ,Գոսնելի ասպետներ ու այրեր, կազմելով խռիվ մի ընթացք:

Մենք վաղուց արդեն, նայելով թափորի ընթացքին այդ հորդ,Էլ չէինք ջոկում իրարից այրերին շարեշար անցնող. —Դժվար էր արդեն տարբերել նորերին՝ դեմքերից նախորդ,Ընդհանուր մի գետ էր անցնում մեր դեմից արդեն, կամ մի ծով:

Դժվար էր արդեն տարբերել նրանցից մեկին մյուսից,Զրահներն էին շատացել թերևս, կամ ձիերն էին ծեր.Միևնո՜ւյն կերպարանքն էր արդեն բոլորինը, բոլորի՜ ուսիցԿախված էր զե՜նքը միևնույն, — և արդեն չկային անձեր:

Բայց հանկարծ ամբոխի մեջ այդ, հորձանքում այդ բութ ու անդեմ,Բարբարոս թափորում այդ մթին, որ նման էր արդեն կոշմարի —Մենք տեսանք կերպարանք երկու, — և պատեց մեզ վիշտ մի անդեղ,Եվ կարծես վերացանք մենք մի պահ այդ արյան ու տենդի աշխարհից:

Գնում էր թափորի միջից մի արձան կարծես մարմարե.Հասակը բարձր, քարե աչքերում թախիծ ու կորով.Իր քարե շրթերով նա անկապ մի երգ էր փորձում բարբառել,Երևում էր, որ Մա՜հն էր տեսել և Սարսափը նա իր աչքերով: 
—
Եղկելի էր որքան նստուկով նվագող քերթողն այն — այնքանՀարգանք էր ներշնչում սրա կերպարանքը ամբողջ նայողին.Իր կյանքում տեսած սարսափից նա դարձել էր արդեն խելագար,Եվ ահից հանկարծ քարացել կորցըրած թե հույս, թե ուղի:

Նա ո՜չ թե ինքն էր քայլում, այլ երթի ընթացքով տարված՝Շարժվում էր, ինչպես մեքենա, ենթակա հորձանքի ուժին.Երբեմն ցնցում էր նրան անհաղորդ, ներքին մի հարված —Նա կանգնում էր մի պահ քարացած և նայում՝ լուսնոտի պես ուշիմ:

Եվ քայլում էր կրկին մարմարյա արձանի պես ուղիղ ու անթեքՆայելով ուղի՜ղ իր առջև՝ կույրերն են ինչպես միշտ նայում.Ձեռքերը խավարին մեկնած՝ անսահման Եղեռնի հանդեպՇշնջում էր սարսափի բառեր և կրկնում մեռած մի անուն...
Նա հո՛ղ էր հայցում՝ խավարին կարկառած ձեռքով իր քարե,Եվ լո՛ւյս էր հայցում խավարից՝ իբրև դեղ աչքերին իր կույր,—Եվ մահու պես գունատ շրթերով շշնջում էր բառեր մարմարե,Երազում էր խոնջենք ու արև և սիրո աղբյուրներ մաքուր:

Բայց վսեմ այդ խոհից հանկարծ դառնալով ուրիշ մի խոհիՆա թակում էր գլուխն իր թափով, սկըսում էր մարմինը ցնցել—Եվ մաքուր, անբիծ շրթերից թորում էր լորձունք ամեհի,Եվ դեմքի վրա այդ պահին նկարվում էին ալ բծեր...
Գնում էր նրա հետ մեկտեղ, համրաքայլ, քերթող մի ուրիշ.Շինված էր կարծես նա մոմից, և դեմքը, որպես մագաղաթ.Նրա ձայնը ելնում էր կարծես ժայռերում փորած ջրհորից՝Ե՜վ մաքուր, և՜ ջինջ էր այնքան, ինչպես ցողը՝ դաշտերում շաղած: 
—
Բայց մոմե այդ գունատ գուսանի թղթի պես ճերմակ շրթերիցՀորդում էր երգը հանկարծ — ամպրոպի, որոտի՜ պես թափով...Եվ ո՞վ էր տվել այդքան ուժ, այդքան թափ ու շնորհ վերինԱյդ մոմե դեմքով գուսանին — և նետել նման մի թափոր…
Նա և՜ս, սարսափից քարացած այն քարե գուսանի նման,Քայլում էր՝ հորձանքով տարված՝ իր ավագ ընկերոջ կողքին,Եվ դեմքը նրա մոմեղեն, սփրթնած, գունատ, ինչպես մահ,Մերթ ընդ մերթ բոցվում էր, կարծես մի ուրի՜շ արևի շողքից:

Արծաթե ափսեի վրա նա տանում էր բոցավառ մի սիրտ,Որ բոսոր ցոլքեր էր ցանում խավարում այն սիրտ կեղեքող,Եվ զուլալ, արծաթյա ձայնով երգում էր արևի մասին,Իր գյուղի՛ արևի մասին, որ մորթել էին ցերեկով...
Երգում էր հերկերի մասին, դաշտերի մասին ու հողի,Քրտինքն էր երգում գեղջուկի և նրա վաստակը արդար, —Բայց փոխվում էր երգը հանկարծ և դառնում աղաղակ ոխի,Եվ մոմե շրթերով քերթողի — սկսում էր նա նզովք կարդալ:

Պահերին այդ դեմքը նրա դառնում էր դժնի, արյունռուշտ,Խռպոցի էր փոխվում ու ճիչի նրա ձայնը պայծառ ու մաքուր, —Սևանում էր սիրտը մի պահ, դառնալով անհուր ու անուժ,Եվ քարե ընկերոջ նման՝ քայլում էր նա էլ՝ ինչպես կույր: 
—
« — Ո՜վ տխուր ու խեղճ գուսաննե՜ր, նոխազնե՜ր, կյանքի բարբարոս, —Բարբառեց Վարպետը հանկարծ՝ դառնալով նոցա ստվերին, —— Դուք կոչված էիք լինելու Լույսի ու Խնդությա՜ն փարոս,Բայց սրտերը ձեր բոցավառ — այն Ստի՜ն ողջակեզ բերիք»:

Եվ նա ցույց տվեց հեռևում, բլուրի գագաթին վառվողԱյն կրակը դժնի ու դեղին, որ վառվում էր անհուն տագնապով, —Եվ ապա, դառնալով կրկին բարբարոս հորձանքով տարվողԱյրերին այն ասաց իր սրտի բովանդա՛կ տխրությամբ ու թափով.
« — Դուք կարո՛ղ էիք Քերթության և Մտքի լուսե պարտեզումՃաշակել Ոգո՜ւ խնդություն՝ սնվելով խոհով ու բանիվ, —Եվ երթում այս մութ ու դաժան կա՞ արդյոք ավելի՜ մեծ զոհ,Քան հանճարը ձեր բոցավառ՝ մատուցած այս պի՜ղծ սեղանին»…
Եվ լռեց Վարպետը մռայլ, առաջին և վերջին անգամՄեր ամբողջ երթի ընթացքում շրթունքները իր բանալով, —Մինչ մռայլ թափորին ձուլված, ոտքերով բոբիկ, արնաքամՀեռացան գուսաններն այն վսեմ խելագար խնդալով ու լալով...
Զ
Կանչում էր այնինչ վերևից, բլուրի գագաթից, դժնիԱյն շեփորը ձայնով չարագույժ, — և գնում էր թափորը վերև,Անցնում էր անվերջ՝ ողողված արնագույն ցոլքերով լուսնի,Եվ գնում էին արդեն մերկ մանուկներ, կանայք և ծերեր:

Անցել էր արդեն թափորի գլխավոր հոսանքը ամբողջ,Թափորի մի ծայրը վաղուց հասել էր բլրի գագաթին,Որտեղից երկինք էր հասնում արդեն ալ, արնագույն մի բոց,—Իսկ թափորը դեռ չէր վերջանում, դեռ գալիս էր — անվե՛րջ ու անթիվ:

Ներքևում անտառը արդեն ճարճատում էր հրով ընդհանուր,Երկինք էր բարձրանում այնտեղից արդեն նո՜ր մի, ընդհանուր հրդեհ,Եվ ռումբեր էին շառաչում, և թնդում էր բյուր թնդանոթ,Եվ կրակը շենե՜ր էր ամբողջ սկսել երկինք շպրտել:

Դղրդում էր հողը արդեն ռումբերի շաչող որոտից,Բովանդակ աշխա՜րհն էր արդեն սասանել մոլուցքից արյան,—Լցվել էր տիեզերքն ամբողջ արդեն տոթ բույրով վառոդի,Էլ չկար հեռու ու մոտիկ, — բայց թափորը երգում էր«Հարյավ»:

Կատարյալ բանակներ էին արշավում մեր դեմից արդեն,Շտապում էին տագնապով կոնաձև բլուրն հասնելու, —Եվ ահա վառվող անտառից սկսեց նոր մի գետ հորդել,Եվ հոսել, հոսել անընդհատ, նախիրի նման անգլուխ...
Երբ ռազմի շաչով-շառաչով, ցնցելով հնչուն ծնծղաներ,Թմբուկներ խփելով տոնական, երգելով երգեր ռազմաճիչ,Դոփելով՝ բանակներն անցան, — սկսվեց տրտունջ մի անել,Հուսահատ հեկեկանք ու լաց, խելագար հառաչք ու քրքիջ:

Մեր դեմից անցնում էին արդ մանուկներ մեռյալ և ծերեր,Հաշմանդամ սերունդներ ամբողջ՝ Եղեռնի հնձանին ընծա...Նախիրներ էին անցնում հոծ, սարսափած կույրերի պես երեր,Եվ ցանքսեր, արտեր ոսկեզօծ՝ դեռ ո՜չ մի ձեռքով չհնձած…
Եվ անցնում էին զորքերից ոտնակոխ արված պարտեզներ,Հրդեհից մոխրացած հյուղեր, քաղաքներ մեռյալ և շեներ, —Եվ գետեր՝ տապից չորացած, ցորյանի հրդեհված դեզեր,Եվ գայլեր՝ մարդուց գազազած, և մկնե՜ր զառամ, և շնե՜ր...
Սրածված սերունդնե՛ր էին արդ անցնում, քաղաքներ քանդած,Հեղեղի պես պրծած, տեղահան, գնում էր երկի՜ր մի ամբողջ, —Անցնում էր արմատից պոկած, անխնա կտրած մի անտառ, —Սարսափած նախիրի նման սպանդից փախած մի ամբոխ...
Ամեհի լացով, աղմուկով, ոռնոցով անհույս ու մռայլՇարժվում էր ամբոխը դեպի այն բլուրը կարմիր, կոնաձև. —Վերջանում էր երթը արդեն, երբ մենք է՜լ, ձուլվելով նրանց,Քայլեցինք, կամ կարծես թռանք՝ շյուղերի նման հողմածեծ:

Դիվական մի ձեռք էր կարծես թռցնում, քշում մեզ առաջ,Եվ ահա, տարվելով այդպես, երբ լեռան գագաթը հասանք, —Կանգնեցինք՝ մեր դեմ ծառացած պատկերի առջև շվարած.Զառանցա՜նք էր պատկերն այդ կարծես, որ մեր դեմ փռված մենք տեսանք…
Բացվում էր բլուրի վրա մի անծայր, լերկ հարթավայր,Ողողված կարմրավուն լույսով, որ դողում էր անվերջ ու պարում.Իր բոսոր, արնավառ գույնով ներկելով շրջակայքը խավարՎառվում էր բլուրի մեջտեղում մի հսկա, երկնահուպ խարույկ:

Կրակե օղակի նման բոցկլտում էր խարույկը կարմիր.Բոցեղեն պարիսպ էր կարծես՝ Արքայի շուրջը քաշած: 
—Այդ նրանց արքա՜ն էր գուցե, կամ՝ սերած Հրդեհի զարմից՝Առաջնորդը նրանց կրակե, որ ցույցի էր ելել մարդաշատ:

Խարույկի մեջտեղում, ոսկյա մի գահի վրա ընկղմած,Նստած էր Արքան այդ ահեղ, որ չուներ կերպարանք որոշ.Մերթ թվում էր, թե դա — կրակե մի մարդ է՝ բռունցքը սեղմած,Որ բռնել է սեղմած բռունցքում — մի փոքրիկ եռագույն դրոշ:

Բայց հաջորդ վայրկյանին արդեն փոխվում էր տեսքը նրա,Եվ ահա — գահի վրա նույն — մի գայլի գլխով վարդապետ,Սևասև վեղարը գլխին և դեղին ճակատի վրա —Մի հսկա, շողշողուն ադամանդ, որ թե՜ խաչ է, թե՜ գունդ է, թե՜ նետ;



 --------------------------------------- 


Փոխվում էր ապա նաև այդ կերպարանքը, հանկարծ նրա տեղ՝Երևում էր դեղին մի կատու՝ աչքերում կրակներ ահի, —Եվ թվում էր, թե դեմքը նա իր — ոսկեկար քողով է պատել,Եվ նետը դարձել է նժար, և խաչը դարձել է մահիկ:

Նստած էր ոսկյա իր գահին կրակե Արքան այդ ահեղ,Տեսիլքի նման մի դժնի, կերպարանքը մթին ու մռայլ,—Եվ շուրջը նրա խարույկի, բոլորած մի պար խելահեղ,Ցատկոտում էին ու պարում ամբոխները այն դիվահար:

Խարույկին ամենից մոտիկ, բոլորած շրջանն առաջին,Թռչկոտում էին ու պարում մեր տեսած այրերն այն ճիվաղ, —Հոլաձև կմախքն էր պարում, և ձայնով, նման բառաչի,Երգում էր խաժադուժ մի երգ՝ սփռելով տառապանք ու վախ:

Նրա ձեռքը բռնած, նրա հետ, պարում էր անտառում հանդիպածԽարույկի պահապանը գաճաճ և գուսանը ապա ռազմատենչ.Պարում էր վարդապետը պարթև՝ շերեփը շրթերին հպած,Եվ բոլոր ասպետնե՜րն ապա՝ աչքերում մոլուցք մի անշեջ:

Գնալով լայնանում էր, ուռչում շրջանակը այդ շուրջպարի. —Բռնելով հարթավայրն ամբողջ, չարագույժ բոցերի ներքո,Ահռելի տեսիլքի նման ելնելով կարծես խավարից՝Մի ամբողջ ժողովո՜ւրդ էր պարում եղկելի ճիչով ու երգով:

Մանուկներ տկլոր, անատամ աղջիկներ, ծերեր հաշմանդամ,Գլուխները բռնած ձեռներին, վայրենի լացով ու ճիչով,Թռչկոտում էին ու պարում, — ցատկոտում էր կարծես մի անտառ, —Եվ անցնում էինք մենք դանդաղ այդ պարող անտառի միջով...
«Հըդահյո՛ւն, Հըդահյո՛ւն, Հըդահյո՛ւն» — ոռնում էր ամբոխը մոլի,Կարկառած ձեռները վերև կամ դիմացը՝ դեղին Արքային, —Երբ ճիվաղը հանկարծ այն ծանոթ, որ նման էր մարդակերպ հոլի,Մորեխի պես օդում ցատկելով՝ մոտեցավ Արքայի գահին:
